<!DOCTYPE html>
        
<html lang="en">
        <head>
	<meta charset="utf-8">
	<meta name="viewport" content="width=device-width, initial-scale=1, shrink-to-fit=no">
	<meta name="generator" content="Hugo 0.65.3" />
	
	<link rel="icon" href="http://charity.a4tv.org/img/logo.png">
	
	<title>вірний послідовник політики богдана хмельницького | Charity News</title>
	
	

	<meta name="twitter:card" content="summary"/>
<meta name="twitter:title" content="вірний послідовник політики богдана хмельницького"/>
<meta name="twitter:description" content="(adsbygoogle = window.adsbygoogle || []).push({});  Укрінформ продовжує серію публікацій мультимедійного циклового проекту &ldquo;КАЛИНОВИЙ К@ТЯГ&rdquo;
Довідавшись, що уряд УРСР таки позбавив класика української літератури персональної пенсії (150 радянських рублів на місяць), митрополит Галицький та архієпископ Львівський – предстоятель Української греко-католицької церкви Андрій Шептицький (1865-1944) поклав Василю Стефанику таку ж саму пенсію, щоправда – від Української уніатської церкви."/>

	<meta property="og:title" content="вірний послідовник політики богдана хмельницького" />
<meta property="og:description" content="(adsbygoogle = window.adsbygoogle || []).push({});  Укрінформ продовжує серію публікацій мультимедійного циклового проекту &ldquo;КАЛИНОВИЙ К@ТЯГ&rdquo;
Довідавшись, що уряд УРСР таки позбавив класика української літератури персональної пенсії (150 радянських рублів на місяць), митрополит Галицький та архієпископ Львівський – предстоятель Української греко-католицької церкви Андрій Шептицький (1865-1944) поклав Василю Стефанику таку ж саму пенсію, щоправда – від Української уніатської церкви." />
<meta property="og:type" content="article" />
<meta property="og:url" content="http://charity.a4tv.org/news/policy-faithful-follower-of-bohdan-khmelnytsky/" />
<meta property="article:published_time" content="2020-06-16T10:06:52+08:00" />
<meta property="article:modified_time" content="2020-06-16T10:06:52+08:00" />




    <link rel="stylesheet" href="https://maxcdn.bootstrapcdn.com/font-awesome/latest/css/font-awesome.min.css" />
    
    
    <link href="http://charity.a4tv.org/css/bootstrap.min.css" rel="stylesheet" />
    <link href="http://charity.a4tv.org/css/demo.css" rel="stylesheet" />
    <link href="http://charity.a4tv.org/css/navbar-top-fixed.css" rel="stylesheet" />



 





  
  <meta property="og:image" content="http://charity.a4tv.org/news/policy-faithful-follower-of-bohdan-khmelnytsky/cover.jpg" />





 



	<meta name="keywords" content=""/>
	<meta name="description" content=""/>


	<link href="https://stackpath.bootstrapcdn.com/bootstrap/4.3.1/css/bootstrap.min.css" rel="stylesheet" integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
	<link rel="stylesheet" href="https://use.fontawesome.com/releases/v5.0.13/css/all.css" integrity="sha384-DNOHZ68U8hZfKXOrtjWvjxusGo9WQnrNx2sqG0tfsghAvtVlRW3tvkXWZh58N9jp"
	 crossorigin="anonymous">
	<link href="https://fonts.googleapis.com/css?family=Righteous%7CMerriweather:300,300i,400,400i,700,700i" rel="stylesheet">
	<link href="http://charity.a4tv.org/css/medium.css" rel="stylesheet">
	<link href="http://charity.a4tv.org/css/additional.css" rel="stylesheet">
	<script async src="//pagead2.googlesyndication.com/pagead/js/adsbygoogle.js"></script>

<script data-ad-client="ca-pub-2730293094729387" async src="https://pagead2.googlesyndication.com/pagead/js/adsbygoogle.js"></script><script type="application/ld+json">


{
  "@context": "https://schema.org",
  "@type": "Organization",
  "name": "Rumor Theory",
  "url": "http://charity.a4tv.org/",
  "sameAs": [
    "https://www.facebook.com/m.media168"
  ]
}

</script>
</head>
<body>


 <nav class="navbar navbar-expand-md navbar-dark fixed-top bg-dark">
      <a class="navbar-brand" href="http://charity.a4tv.org/">M media</a>
	  &nbsp; <div id="navbar_top" name="navbar_top"></div>
      <button class="navbar-toggler" type="button" data-toggle="collapse" data-target="#navbarCollapse" aria-controls="navbarCollapse" aria-expanded="false" aria-label="Toggle navigation">
        <span class="navbar-toggler-icon"></span>
      </button>

      <div class="collapse navbar-collapse" id="navbarCollapse">
        <ul class="navbar-nav mr-auto" id="mymenu">
        </ul>
      </div>
    </nav>






        <div class="site-content">   
            <div class="container">
<div class="main-content">
        
        <div class="container">
            <div class="row">
                
                <div class="col-md-2 pl-0"><div class="share sticky-top sticky-top-offset">
    <p>Share</p>
    <ul>
        <li class="ml-1 mr-1">
        <a target="_blank" href="https://twitter.com/intent/tweet?text=%d0%b2%d1%96%d1%80%d0%bd%d0%b8%d0%b9%20%d0%bf%d0%be%d1%81%d0%bb%d1%96%d0%b4%d0%be%d0%b2%d0%bd%d0%b8%d0%ba%20%d0%bf%d0%be%d0%bb%d1%96%d1%82%d0%b8%d0%ba%d0%b8%20%d0%b1%d0%be%d0%b3%d0%b4%d0%b0%d0%bd%d0%b0%20%d1%85%d0%bc%d0%b5%d0%bb%d1%8c%d0%bd%d0%b8%d1%86%d1%8c%d0%ba%d0%be%d0%b3%d0%be&url=http%3a%2f%2fcharity.a4tv.org%2fnews%2fpolicy-faithful-follower-of-bohdan-khmelnytsky%2f" onclick="window.open(this.href, 'twitter-share', 'width=550,height=435');return false;">
        <i class="fab fa-twitter"></i>
        </a>
        </li>
        
        <li class="ml-1 mr-1">
        <a target="_blank" href="https://facebook.com/sharer.php?u=http%3a%2f%2fcharity.a4tv.org%2fnews%2fpolicy-faithful-follower-of-bohdan-khmelnytsky%2f" onclick="window.open(this.href, 'facebook-share', 'width=550,height=435');return false;">
        <i class="fab fa-facebook-f"></i>
        </a>
        </li>

        <li class="ml-1 mr-1">
        <a target="_blank" href="https://www.xing.com/spi/shares/new?url=http%3a%2f%2fcharity.a4tv.org%2fnews%2fpolicy-faithful-follower-of-bohdan-khmelnytsky%2f" onclick="window.open(this.href, 'xing-share', 'width=550,height=435');return false;">
        <i class="fab fa-xing"></i>
        </a>
        </li>        
    </ul>

    
</div>
</div>
                                
                <div class="col-md-9 flex-first flex-md-unordered">
                    <div class="mainheading">
                        	
                                                
                        
                        <h3 class="posttitle">вірний послідовник політики богдана хмельницького</h3> 
                    </div>

                    
                    
                    
                    

                    
                    <div class="article-post">

						 <p><img src="https://static.ukrinform.com/photos/2019_12/thumb_files/630_360_1575473055-191.jpg" alt="img"></p>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>


<p>Укрінформ продовжує серію публікацій мультимедійного циклового проекту &ldquo;КАЛИНОВИЙ К@ТЯГ&rdquo;</p>
<p>Довідавшись, що уряд УРСР таки позбавив класика української літератури персональної пенсії (150 радянських рублів на місяць), митрополит Галицький та архієпископ Львівський – предстоятель Української греко-католицької церкви Андрій Шептицький (1865-1944) поклав Василю Стефанику таку ж саму пенсію, щоправда – від Української уніатської церкви. І до чого вдався страдник від літератури?</p>
<p>Письменник попросив касира з каси Святоюрської кафедри, де він мав одержати кошти, видати усю суму мідяками.</p>
<p>З великою торбою дріб’язку вийшов Василь Степанович Стефаник на майдан, де завжди сиділа купа жебраків, і жменями висипав зубожілим галицьким мужикам, у підставлені шапки – усе до останньої копійки… Чим міг, до останку він підтримував свій народ і залишався із ним у муках та радощах.</p>
<p>Московського комунізму самобутній автор 72 новел відкрито не визнав. Як послідовник великого Каменяра, він вважав: якщо вдасться збудувати державу за рецептами дядька Енгельса, вийде буцегарня, якої ще світ не бачив. Про в’язниці Василь Стефаник знав не з книжок, за ґратами він двічі побував.</p>
<p>Обкладинка збірки Твори, 1933 р.</p>
<p>Із приємних новин була, хіба що, така: у місті Лева друком з’явилося в 1933 р. ювілейне видання його новел під назвою – “Твори”. Раніше та добірка друкувалася по часописах… Але. Але із того видання, як автор зізнався у листі від 24 листопада 1934 р. до панотця С.Колянківського, “не маю, ні опалу, ні навіть ліків, жодного доходу”. Зубожілим генієм закінчував земний шлях Василь Стефаник, але віри не втрачав. Самі вуста ворушили обітницю, мовлену ще замолоду:</p>
<ul>
<li>Як безумний, бреду хмарою своєї фантазії. Сто раз розпускаю сили своєї душі, аби далекими світами відшукали мені щастя моє.</li>
</ul>
<hr>
<p>Український письменник, майстер експресіоністичної новели, громадський діяч, політик Василь Семенович Стефаник народився 14 (26) травня 1871 р. у с.Русові на Станіславщині (тепер – Снятинський район Івано-Франківської області) в сім’ї заможного селянина Семена Стефаника (1846-1920). У 1864 р. у спадок від свого батька Луки 18-річний працелюб отримав 18 морґів поля (трохи більше 10 га), швидко одружився, заходившись примножувати статки. Біля землі Семен любив ходити і за тридцять років удесятеро збільшив землеволодіння.</p>
<p>Василько був іншим. Лагідної вдачі хлопча змалку горнулося до матері – Оксани Федорівни Кейван із дому Дідух (1846-1900), яка родом була із сусіднього села Карлів (тепер – Прутівка). І ту дитячу ніжність не розбазарив він по життю. Саме від неньки та старшої сестри Марії Василь Стефаник навчився гарно співати, але таких сумних народних пісень.</p>
<p>Покуття – обласканий Богом край, що споконвіку славився багатим чорноземом, добрими кіньми, яскравим одягом, гарною піснею та оригінальною говіркою, в якій збереглося чимало зворотів староукраїнської мови, взагалі, шаною до давніх народних традицій. Історики тепер стверджують, що Стефаниковів Русів – одне з найконсервативніших українських сіл, пережило в 1622 р. навалу татар на чолі з ханом Кантемиром, після якої в живих залишилось… вісім русівчан, переважно – з роду Дідухів і Стефаників. Уявляєте, таких незнищенних прадідів-життєлюбів? Що й казати, у 1620–1622 рр. у татарському полоні побував навіть Богдан Хмельницький.</p>
<p>Кажу вам, дитячі роки Василя Стефаника минули в атмосфері прадавніх традицій і звичаїв Покуття, тоді ж майбутній письменник занурився у таємничий світ народних пісень, казок, легенд, переказів, глибоко зазнав селянський побут. Бо змалечку Василько чабанував, тут усі ходять із батьками біля землі.</p>
<p>У великій родині обов’язки справно виконував кожен: у Василя Стефаника було два рідні брати – Володимир та Юрій, і дві сестри – Марія та Параска. Жила родина заможно. Коли у Великодню п’ятницю 1911 р. згоріла батьківська хата, мати Оксана встигла винести з полум’я подушку, в якій були зашиті гроші. І рід Стефаників злиднів не зазнав. Натомість Семен Лукич збудував ще більший будинок, який у с.Русові стоїть і донині.</p>
<hr>
<p>Таке вже від Бога йому дісталося серце – простого мужика Василько любив більше, аніж батька. Із наймитами, які працювали у татовім господарстві, хлопчик жив у “найбільшій дружбі, виносив їм батьків тютюн та все, що дядьки просили. Зате вони оповідали багацько казок та показували місця, де ночують відьми, опирі, де являються мерці, а де сиділи правдиві чорти”.</p>
<p>Усе це Василько знав як свої п’ять пальців.</p>
<p>Попри те, що Семен Лукич Стефаник мав крутий норов, а господарство вів ощадно, на освіту сина грошей тато не шкодували. Проте подальшу долю малечі голова родини визначав одноосібно, попри особисті думки дітей. Як для селянського сина, хлопець здобув ґрунтовну початкову освіту.</p>
<p>Від 1878 р. Василь навчався у Русівській трилітній початковій школі. З 1880 р. він відвідував Снятинську чотиривідділкову школу, де вперше зазнав “велику погорду для мене і для всього селянського від учителів”. Затим підліток гриз науку в польській ґімназії у Коломиї (1883-1890) та у німецькомовній Дрогобицькій ґімназії імені Франца Йосифа I (1891-1892).</p>
<p>Польська гімназія у Коломиї (нині - Коломийський ліцей №1 імені Василя Стефаника)</p>
<p>Мужицькому синові велося несолодко. Повсякчас принижували знущання. Бо ж у галицьких ґімназіях часів Австро-Угорщини навчання тривало німецькою та польською мовами, українська перебувала під забороною.</p>
<ul>
<li>У великій залі першої кляси польської ґімназії в Коломиї ми, селянські хлопці, зайняли послідню лавку. Якже ж учитель німецької мови сказав мені: “Idź, mudiu, świnie paść” (Йди, бидло, свині пасти), то ціла кляса зареготала, а професор натуральної історії – Вайґель бив тростиною по руках, тому що я не міг досягнути образка з намальованою гієною: образок високо причеплений, а я був ще малий. Потім цей учитель прутом підоймив сорочку, яка спадала верх штанців, і показував клясі пояс мого голого тіла. Кляса ревла з утіхи, я вийшов зараз й пішов на свою квартиру. Під плотом моєї квартири сиділа сліпа жебрачка – Павлина, вона там жебрала цілий день, а вночі моя господиня приймала її на ніч до кухні, і я лише їй одній розповів свій смуток, і вона, щоб мене розрадити, дала з торби яблучка та кілька дрібних монет на цукерки.</li>
</ul>
<p>У тій задушливій атмосфері безнадії та розпуки, де виховувалися виключно вірнопідданство й покора, малий Стефаник шукав вихід власним думкам і почуттям. Але доволі тривалий час навіть кватирки не знаходилося.</p>
<p>Хіба що яблучко з торби сердечної жебрачки і… “Кобзар” 1908 р. видання, який школярик бозна де дістав. Зі своєю настільною книгою майбутній письменник не розлучався до кінця життя.</p>
<hr>
<p>Анна Павлик</p>
<p>Як знахідка, траплялися нечасті знайомства, коли у житті з’являлися нові люди, із якими Василь Стефаник відчував спорідненість душ. Таке сталося 1883 р., тоді гімназист першого курсу навчання зазнав у Коломиї активістку жіночого руху в Галичині Анну Павлик (1855-1928) – рідну сестру знаного в Західній Україні громадського діяча та публіциста Михайла Павлика (1853-1915).</p>
<p>За останні шість років її чотири рази заарештовували, щоразу виносили вирок про ув’язнення, однак, боротьби колишня наймичка не полишала, а несправедливість влади таврувала гострими статтями, як-то “Мої і людські гріхи, а панська і попівська правда”. Саме від незламної мисткині Василь Стефаник уперше дізнався про велику українську літературу й боротьбу українства за свої громадянські права. Спливуть роки, але Стефаник берегтиме найсвітліші спомини про ту мудру і приязну жінку:</p>
<ul>
<li>Для мене вона була чимось найкращим в моїм злиденнім життю.</li>
</ul>
<p>Знану поезію “Анні П.” (1880), із присвятою товаришці по боротьбі, із якою 1877 г. Іван Франко (1856-1916) разом сидів у одній буцеґарні, закінчує промовистий монолог, що виразно свідчить про характер тієї жінки:</p>
<ul>
<li>Я не боюся хмари-зливи! / Що мені вітер той бурхливий? / Я про ті тучі сміло-сміло / Буду робити чесне діло. / Нехай і повінь валом бухне, / Моя відвага не потухне, / Знесу я всяку злую долю, / Та не покину праці в полю. / Робити буду без упину / І перестану, як загину.</li>
</ul>
<p>Доля подарувала допитливому мужицькому сину ще одне важливе знайомство. Разом із Стефаником польську ґімназію у Коломиї відвідував і майбутній письменник-сатирик Лесь Мартович (1871-1915), а 1889 р. у той заклад вступив ще й Іван Семанюк (1874-1927), згодом відомий поціновувачам класичної літератури під псевдонімом Марко Черемшина.</p>
<p>За часів цісарства на Галичині й Буковині не так легко мужицьким синам давалася наука. За даними крайової шкільної ради, в Коломийському шкільному повіті тільки один із 1329 учнів-українців потрапляв у ґімназію. Інший приклад: коли 15-річний селюк Іван Семанюк (ну, Марко Черемшина) – у сірачках, ходачках і з торбиною на плечах – вступив до Коломийської ґімназії, кілька тижнів він на лекціях нічого второпати не міг: всі дисципліни викладалися польською мовою. Отож Стефаник і Мартович приязно опікувалися новачком, котрий вже незабаром не лише вільно пшекав, а й перетворився на одного з кращих учнів.</p>
<p>Художник Василь Касіян. «Покутська трійця» - Василь Стефаник, Лесь Мартович, Марко Черемшина, 1949 р.</p>
<hr>
<p>Потяг до світла змусив національно свідому молодь об’єднуватися, бо не триматися купи дорівнювало погибелі. Разом з іншими ґімназистами, українцями за походженням, – бо в ґімназіях Коломиї та Дрогобича в основному навчалися поляки, євреї та вірмени, – четвертокурсник Василь Стефаник відвідував таємні гуртки, трудився на ниві народного просвітництва з-посеред землеробів, вів роз’яснювальну роботу, від 1887 р. сприяв організації українських читалень по селах.</p>
<p>Свідомо чи ні, але 17-річний ґімназист спробував власне перо.</p>
<p>З-поміж перших літературних творів Василя Стефаника слід назвати опублікований анонімно вірш та створені у співавторстві з Лесем Мартовичем два оповідання: “Нечитальник” (1888) та “Лумера” (1889).</p>
<p>Нам із першого погляду здається, що то шалений модернізм. Бо зокрема оповідання “Нечитальник” написане у формі… монологу п’яного наче чіп селянина, котрий базікає, що спаде на замакітрену думку. Насправді твір, створений у чотири руки Лесем Мартовичем і Василем Стефаником, свідчив про одне: підсвідомо два молоді таланти взялися за тему, яку добре знали, але яку зреалізувати у красному письменстві поки що навичок не мали.</p>
<p>Поясню на прикладі. В оригіналі оповідання мало туманну, некомерційну назву “Рудаль”, де ліричний герой верзе казна-що, хитаючись не лише вулицею, а й запамороченою оковитою свідомістю. Перше враження? Мова розхристана, незв’язна, перенасичена словами-паразитами; автори плетуть комічну оповідь, але у розмовно-народній лексиці із покутською говіркою, логіки нема, скільки не шукай. Без сторонньої допомоги з боку вправного літератора, то наче… графоманство.</p>
<hr>
<p>Першим на “Рудаля” звернув увагу вчитель польської ґімназії в Коломиї пан Теофір Грушкевич (1846-1916), коли побачив рукопис. Прочитавши твір, професор класичної філософії порадив вихованцям не полишати літературних вправ. А на талантах педагог добре знався – свого часу в нього й Іван Франко навчався.</p>
<p>Подальшу долю молодих письменників визначив випадок. Якось, гостюючи у пароха села Стецева Снятинського деканату Львівської архієпархії Кирила Гаморака (1837-1909), де збиралися провідники громадської думки покутського українства у Королівстві Галичини та Володимирії, як-то: Іван Франко, Олександр Барвінський, Кирило Трильовський, Лев Бачинський, – Лесь Мартович прочитав “Рудаля” шановному товариству. З-поміж інших твір послухав знаний публіцист Михайло Павлик (1853-1915). Сталося диво, по закінченні той схвально вигукнув:</p>
<ul>
<li>Маємо українського Гоголя!</li>
</ul>
<p>Але… Але! Потрібно було недорікувате базікання літературного героя перетворити на парадигму, на відкрите питання, у формі художнього твору адресоване українському суспільству. Літературна молодь на таке поки що спромогтися не могла. Це тактовно зробив навчатель – Михайло Павлик, коли зненацька запропонував змінити назву: “Рудаль” на “Нечитальник”! Поясню: у Галичині “нечитальниками” називали найбільш здичавілу частину місцевого селянства, яке патріархально опиралося поступу освіти й прогресу, а найбільшим злом на селі вважало… хати-читальні. Отже, варто було змінити вивіску – і новела перетворилася на шедевр, бо в художньому слові такий твір збільшив гостре соціальне явище, яке належало не стільки дискутувати, скільки лікувати.</p>
<p>Аби насправді допомогти початківцям, Михайло Павлик забрав рукопис до Львова, де запропонував “Нечитальника” Івану Франкові (1856-1916), бо він саме входив до редколегії літературно-наукового журналу “Товариш”. Як згадував у мемуарах Юрій Клиновий (власне: Юрій Стефаник; 1909-1985), молодший син літератора, оцінка Каменяра виявилася нищівною:</p>
<ul>
<li>Напишіть хлопцеві, аби пера не брав до руки, бо він ніколи нічого не напише.</li>
</ul>
<hr>
<p>Василь Стефаник і Лесь Мартович</p>
<p>Не знаю, чи переповідав безжалісний вирок Каменяра Лесь Мартович своєму співавтору, Василю Стефанику, але сам спантеличений ґімназист тривалий час не міг оговтатися. Кожен галичанин і кожен буковинець вважали Івана Яковича, отого “Вічного революціонера”, незаперечним авторитетом. Мабуть, хрест надмірної категоричності Лесь Мартович ніс самотужки. Бо окремим виданням оповідання “Нечитальник” з’явилося друком у м.Чернівцях, видане у 1889 р. приватним коштом матері Василя Стефаника – Оксани Федорівни Стефаник. Попри віщування Каменяра, узимку 1891 р. інше оповідання творчого тандему Василь Стефаник - Лесь Мартович – “Лумера”, узяв для друку двомісячник “Народ”.</p>
<p>Справді, люди – не янголи, особливо – митці. Одна справа – наша побутова безжалісність до ближнього, інша – беззастережний вирок лідера громадської думки. Руйнівна потужність його слова може дебютанта розчавити. Після гіркого для початківців прогнозу Івана Франка на десятиліття Лесь Мартович творчо замовк, а літературну працю поновив лише на початку 1898 р.</p>
<p>Кирило Гаморак</p>
<p>І остання увага – щодо переплетіння доль. Через шістнадцять років, 26 січня 1904 р., Василь Стефаник став зятем мудрого пароха села Стецева Кирила Гаморака, коли пошлюбив його доньку Ольгу Гаморак (1871-1936). Не лише тому, що батько турбувався про долю дочки, а й тому, що “приятель, старший від мене на сорок років”, бачив, як виснажливо над кожним словом карається зять і, прочитавши першу добірку новел, попрохав:</p>
<ul>
<li>Не пиши так, бо вмреш.</li>
</ul>
<p>Але що він, мужицький син, мужицький заступник і охоронець, міг вдіяти? Літературно відповідаючи тестеві, Василь Стефаник стверджував:</p>
<ul>
<li>Кожда дрібниця, яку я пишу, граничить з божевіллям, і нікого в світі я так не боюся, як самого себе, коли творю. Не пишу для публіки, а пишу на те, щоб прийти ближче до смерти.</li>
</ul>
<p>Чомусь так складається в житті: якщо Господь обдаровує талантом, то неодмінно доля обсипає стражданнями. Сімейне щастя родини Стефаників тривало якесь десятиріччя, бо 4 лютого 1914 р. дружина письменника, Ольга Кирилівна померла, залишивши чоловікові трьох синів-сиріт – Семена (1905-1981, Кирила (1908-1987) та Юрка (1909-1985).</p>
<hr>
<p>Отже, від самого початку власні муки й болі Василь Стефаник “виливав на папір”. Для нього література стала не спробою втечі, а дієвою мікстурою до виживання – його особистого, та його русинського народу. Як публіцистичний спротив, у 1890 р. з-під пера Василя Стефаника, тоді вже члена Русько-української радикальної партії, заснованої 4 жовтня 1890 р. Іваном Франком та Михайлом Павликом, постав гострий допис “Жолудки наших рабітних людей і читальні (Зі Снятинщини)”, яким молодий публіцист дебютував в коломийському двотижневику “Народ” – часописі, що став офіційним органом першої саме української партії, УРП.</p>
<p>Таке зухвальство начальству не сподобалося – 19-річного юнака разом із побратимом по перу Лесем Мартовичем звинуватили в нелегальній громадсько-культурній роботі та за “українські читальні” витурили з польської ґімназії. Лише стараннями матері, Оксани Стефаник, синові вдалося 1891 р. продовжити навчання у Дрогобицькій ґімназії імені Франца Йосифа I, яку від 1867 р. відвідував… той самий збурювач селянства Іван Франко.</p>
<p>Чи вгамувався Василь Стефаник? Чи, дбаючи про власний добробут, забув про селюків та наймитів?</p>
<p>Авжеж. Станеться такої! Він залишився активним просвітянином, членом таємного гуртка, особисто познайомився з Іваном Франком, з котрим відтоді підтримував приязні стосунки.</p>
<p>Василь Стефаник</p>
<p>Закінчивши, зрештою, гімназію 1892 р., Василь Стефаник вступив на медичний факультет Краківського університету. Натомість як лікувати хворі тіла, він вдався лікувати зашкарублі душі. Годі дивуватися, що, за враженням самого письменника, з тією медициною “вийшло діло без пуття”. Натомість як студіювати медицину, 21-річний юнак пірнув у соціалізм, літературу та просвітництво, вступивши до лав організації студентів-українців “Академічна громада”, які поголовно всі були .. затятими драгоманівцями. У товаришах у нього віднедавна – Іван Труш, Михайло Бойчук, Богдан Лепкий.</p>
<p>Поволі селюк із Покуття наче перейшов у іншу вагову категорію, бо тут, у Польщі, у нових знайомих забовваніли фігури знаменитих інтелектуалів своєї доби, а саме: Станіслав Пшибишевський, Владислав Оркан, Станіслав Виспянський, Ян Каспрович, Казімєж Пшерва-Тетмайєр, Софія і Вацлав Морачевські, Богдан Лепкий, Ігнаци Дашинський. Не зупинятимуся на кожного, та не сила увагою оминути контроверсійного метеора “Молодої Польщі”, очільника краківської богеми пана Станіслава Пшибишевського (Stanisław Przybyszewski; 1868-1927), найвизначнішого провідника імпресіонізму в усій слов’янській літературі зламу XIX-ХХ століть, котрий теренами Російської імперії тріумфально крокував аж до часів НЕПу.</p>
<p>Лише той поводир богеми епохи первісного декадансу міг уголос заявити:</p>
<ul>
<li>Я вивчав усі прояви любові, аби здобути у такий спосіб повне світобачення. Шлях далекий, дуже далекий. І чимало води спливе перш, ніж людству пощастило отримати з глузливо усміхнених вуст Сфінкса, бодай одне слово Істини. Ймовірно, після мене знайдеться ще хтось, хто продовжуватиме мою працю в тому напрямку, не зупинений безплідністю моїх спроб, та вірю я, що з’явиться, зрештою, великий Наполеон слова і творчості, котрий розгадає загадку Сфінкса, а вигнану з раю Святості та Чистоти Любов поверне у святий храм людства, аби звести на вівтар Вічності.</li>
</ul>
<hr>
<p>Упродовж подальших восьми років – у 1892-1900 рр. – син покутського селянина мешкав у Кракові, але пуповина із рідним краєм йому не увірвалася. Наполегливо у 1893-1899 рр. Василь Стефаник дописував та друкувався у виданнях Русько-української радикальної партії, а саме: “Народ”, “Хлібороб”, “Громадський голос”, “Літературно-науковий вісник”. Розважливий читач одразу вихопив нове прізвище, слідкуючи за низкою публіцистичних статей: “Мужики і вистава”, “Книжка за мужицький харч”, “Молоді попи”, “Віче хлопів мазурських у Кракові”, “Поети і інтелігенція”, “Мазурське віче у Ржешові”, “Польські соціалісти як реставратори Польщі od morza do morza”, “Для дітей”.</p>
<p>Що стосується красного письменства, то і в тій царині копітка праця не припинялася. Зокрема в чернівецькій газеті “Праця” відбувся дебют молодого літератора Василя Стефаника. У період 21 листопада – 3 грудня 1897 р. видання надрукувало шість авторських новел: “Виводили з села”, “Синя книжечка”, “Стратився”, “У корчмі”, “Сама-саміська”, “Побожна”.</p>
<p>Семен Стефаник</p>
<p>Дивно, але найріднішій людині уся ота юнача приязнь до холопів була не до вподоби. Особливо – відтоді, як у 1895 р. на 13 днів студента заарештували, і хворого привезли до Городенки та за пропагандистську діяльність ув’язнили в Коломийську тюрму: Василь агітував селян голосували за… Івана Франка! Дізнавшись про це, батько, хазяйновитий ґазда Семен Лукич Стефаник засудив соціалістичні погляди нащадка та відмовився матеріально підтримувати “кримінальника”. На жаль, 1 січня 1900 р. єдину заступницю, лагідну матусю Оксану покликав до себе Ісус. У свою чергу, Василь Стефаник виявив норов, урвавши будь-які зв’язки із батьком, бо не подарував родителю зневаги та недбальства у ставленні до матері, сестер, які через слабке здоров’я завчасно померли – Марія (1892) і Параска (1904).</p>
<p>Нема всезагальної правди, бо у кожного істина власна. Як ґазда, хто опікувався чималим господарством на 180 морґів поля (більше 100 га) і щодня потребував роботящих рук, лише півроку батько ходив у вдівцях, а потім покликав заміж… Василеву ровесницю. Це зарізало без ножа. У розпачі трауру, у нелюдськім горі Василь Стефаник нахвалявся батькові викопати мамину труну і покласти у Русові на порозі церкви, аби тато з нареченою переступали через домовину, йдучи до вінця. Ясна річ, до крайнощів діло не дійшло, бо опоганення могили, а тим паче – останнього спочинку неньки, – смертельний гріх. Проте від душевного розпачу в той рік Василь Стефаник тяжко захворів і неврастенією карався до кінця життя.</p>
<p>Злагоду та прощу син і батько відновили тільки напередодні батькової смерті. Чи любив він тата? До самої смерті над ліжком Василя Стефаника висів батьків портрет.</p>
<hr>
<p>Саме у Кракові творчий феномен Василя Стефаника-новеліста набував аутентичних рис. Безперечно, українець дістав талант від Бога, тому вершин літературної майстерності він сягнув без довготривалого копіткого сходження у першу лаву руської літератури, навіть без сторонньої допомоги: і Михайло Павлик, й Іван Франко лише щиро вітали молодого колегу. У тій трансформації неабияку роль відіграв Краків, культурне перехрестя Східної Європи, слов’янський Париж.</p>
<p>Яґеллонський університет Кракова, 2006р</p>
<p>Попервах вибір навчального закладу, де юнак продовжив студії, ґрунтувався на практичних міркуваннях. Бо ж Яґеллонський університет Кракова (Uniwersytet Jagielloński, зокрема – Collegium Novum) – другий у Центральній Європі навчальний заклад, заснований ще 1364 р. королем Казиміром III, що давно зажив слави. Мляво студіюючи медицину, Василь Стефаник призвичаювався до величезного гамірного міста, якому судилося стати колискою великого таланту. Замешкав українець на третьому поверсі будинку №1 по вулиці Аріанській (Ariańskа).</p>
<p>У Кракові, в інтелектуальній оазі “Молодої Польщі” початкуючий письменник виявився літературно затребуваним, тут талантам вряди-годи знаходилося застосування. Ясна річ, відбувалося все це поступово: попервах краківському середовищу інтелектуалів цікавим виявився саме громадський діяч радикальних поглядів, лише згодом – він дозрів, як поет прози і неповторний новеліст.</p>
<p>Новий літературний наставник, Станіслав Пшибишевський прийшов у захват від здібностей Василя Стефаника, і, попри декадентські уподобання, усіляко польською мовою популяризував твори покутського студента, просуваючи протеже на сторінках редагованого ним часопису “Życie”. За два роки, у 1899-1900 pp., у перекладі Вацлава Морачевського альманах видрукував новели українця “Ангел”, “Катруся”, “Майстер”, “Новина”, “Лесева фамілія” та “Виводили з села”.</p>
<p>Цікаво, яке враження на батька слов’янського імпресіонізму в літературі Станіслава Пшибишевського справили твори українського новеліста? Ось, прошу:</p>
<ul>
<li>Те, що я прочитав, для мене зразу було ревеляцією (відкриттям – А.Р.) величезного таланту. Вихований на європейському письменстві, я був зчудований відкриттям, яке для себе зробив… Він такий життєвий, такий ядерний&hellip; Я подивляв завжди, як то він підхоплює у життя жорстокі нюанси і з немилосердною точністю відтворює у власних образках&hellip; Не диво, що вся літературна братія, яка гуртувалася біля “Życie”, глибоко шанувала Василя Стефаника.</li>
</ul>
<p>Що цікаво, український студент був давно не дебютантом у красному письменстві. Зокрема у Галичині на його талант уже звернули увагу відомі колеги та поціновувачі справжньої літератури, як-то: Іван Франко, Михайло Павлик, Осип Маковей, Ольга Кобилянська, із якою згодом у новеліста навіть виник інтелектуальний роман. Утім, на знак подяки в автобіографічному нарисі “Серце” знаходимо шанобливу апологію до очільника краківських модерністів:</p>
<ul>
<li>Станіслав Пшибишевський – сам великий, і його великі товариші навчили мене шанувати мистецтво.</li>
</ul>
<p>Справді, недолугий той солдат Творчості, хто не мріє стали Наполеоном слова.</p>
<p>Ольга Гаморак</p>
<hr>
<p>Пусте уявляти, що виключно на впливового добродійника Станіслава Пшибишевського молився українець, аж ніяк. Перебуваючи у Кракові, мужицький син звернув увагу на низку інших європейських авторитетів. Зокрема у листах до майбутньої дружини Ольги Гаморак, він прагнув розібратись у концепції так званої “нагої (оголеної) душі” Фрідріха Ніцше, цитував Анрі Берґсона, Артура Шопенґауера, інших в той час відомих та популярних письменників.</p>
<p>Ідеально вив’язана краватка, модна камізелька, бездоганна еспаньйолка – утім, він був тим самим покутським хлопаком, який обома ногами стоїть на землі й дивується (січень 1899 р.) новомодним декадентським віянням у середовищі польської богеми:</p>
<ul>
<li>Я ходжу з Вацлавом Морачевським (Wacław Moraczewski; 1867-1950; польський товариш, доцент медичного факультету Львівського університету – О.Р.) по артистах і артистках. Всі вони трохи чудні. Жінки бояться діти родити, хлопи бояться юрби – відважні. Говориться багато про голу душу, ще радше – про голі жінки, а найрадше – про ніщо. Всі хотять вигонити розум за десятий поріг, але розум те почув і сам утік. Лишилася душа, але гола. Скука.</li>
</ul>
<p>Завжди надходить час, коли слід прощатися з одним наставником, аби повертатися до себе, у кого найліпше вчитися. Сталося це у січні 1899 р., коли альманах “Życie” (№1) видрукував рафінований маніфест голої душі – “Confiteor” (“Сповідаю”, покаянна молитва) Станіслава Пшибищевського, де, зокрема, йшлося:</p>
<ul>
<li>Митець не є ні слугою, ні провідником, не належить до народу, ані до світу. Бо мистецтво є відтворенням того, що вічне, незалежне від будь-яких змін та випадковостей, незалежне від часу та від простору, значить: воно є відображенням сутності, тобто душі у всіх її проявах, не залежно від того, чи вони гарні чи погані, прекрасні чи огидні.</li>
</ul>
<p>Василь Стефаник</p>
<p>Минув якийсь місяць, і в лютому 1899 р Василь Стефаник оприлюднив власну молитву-маніфест – “Моє слово”, що із незначними змінами друком з’явився 1901 р.:</p>
<ul>
<li>Буду свій світ різьбити, як камінь. Слово своє буду гострити на кремені моєї душі і, намочене в труті-зіллі, пускати буду наліво&hellip; І слово своє ламати буду на ясні соняшні промінчики, і замочу його в кожній чічці, і пускати буду направо. А свій камінь буду різьбити все, все! Аж на могилу свою його покладу як мертву красу. А вишня в моїх головах возьме всі мої болі на свій цвіт. А в своїм світі я жию, жию! Як безумний, бреду хмарою своєї фантазії. Сто раз розпускаю сили своєї душі, аби далекими світами відшукали мені щастя моє.</li>
</ul>
<p>Саме о тій порі, у квітні 1899 р. друком з’явилася перша вигострена на кремені його душі збірка із 15 новел – “Синя книжечка”. По обидва боки Дніпра електричний струм високої емоційної напруги пересмикнув усю тодішню українську літературу.</p>
<hr>
<p>У випадку Василя Стефаника, безперечно, не слід все спрощувати і зводити до потужного декадентського впливу Станіслава Пшибишевського. Власний голос у красному письменстві галичанин наполегливо шукав, всіляко прагнув полишити зашкарублу, на його думку, описову манеру попередників в українській літературі, шукаючи натхнення у модерністичній поетиці. Особисто мене, студента, захоплювали його манірні поезії у прозі (1896-1897), які під назвою “З осені” автор намагався видати окремою книжкою, носив по видавцях, наштовхувався на нерозуміння: мовляв, ваша штука не слугує на користь громаді – та, врешті-решт, знищив рукопис. Ті мініатюрні шедеври: “Амбіції”, “Чарівник”, “Ользі присвячую”, “У воздухах плавають ліси”, “Городчик до бога ридав”, “Вночі” – друком з’явилися лише після смерті майстра імпресіоністичного верлібру.</p>
<p>Уявляєте, 26-річний літератор навіть присягнувся більше не братися за перо, але, на щастя, обітницю із себе зняв. Амбіції, амбіції зійшли на вищий шабель.</p>
<p>Отож, виписані “Амбіції”, що відтоді стали для Василя Стефаника творчим кредом:</p>
<ul>
<li>Ти будь у мене тверда, як небо осіннє уночі. Будь чиста, як плуг, що оре. Будь мамою, що нічков темнов дитину хитає та тихонько-тихонько приспівує до сну. Вбирайся, як дівчина раненько вбираєся; як виходить до милого, ще й так вбирайся. Шепчи до людей, як ярочок до берега свого. Грими, як грім, що найбільшого дуба коле і палить. Плач, як ті міліони плачуть, що тінею ходять по світі. Всякай у невинні душі, як каплина роси у чорну землю всякає. Біжи, як нам’єтності мої, що їх більше батогів жене, як сонце проміння має, біжи та лови чужі нам’єтності та сплітайся з ними. Як знеможеш, то сядь на вербу та дивися на спокійний став. Така будь, моя бесідо!</li>
</ul>
<p>Чому, відтворюючи чужі пристрасті та сплітаючись із ними, та нова українська література, збірка новел “Синя книжечка”, так глибоко вразила читача? Спостерігаючи різні грані трагедії українських знедолених, байдуже де, одвічних вигнанців: у Русові, Дрогобичі або ж Кракові – Василь Стефаник письмово відчував, як “організм мужицький протягнувся струнвою межи двома світами понад море і як на тій струнві грає душа мужика на спілку з їх нуждою”. Побачені та пережиті страждання українських селян, вирваних, як “дуби” з рідної землі, і вкиданих, “як дерево на опал”, спонукало до глибших роздумів над причинами зубожіння й задавненої біди простого покутського мужика.</p>
<p>Відбуватися самим лише п’яним базіканням було не по рівню таланту, бо належало занурюватись у безодню розпуки, у вселенську безвихідь. Насправді, оте одкровення почалося не учора, а поволі просякало і цабеніло від 1897 р., коли у чернівецькій газеті “Праця” почали друкуватися перші реалістичні новели Василя Стефаника: “Виводили з села”, “Лист”, “Побожна”, “В корчмі”, “Стратився”, “Синя книжечка”, “Сама-саміська”. Увагу літературної критики та свідомого українства вони одразу привернули: рівнем болю, художньою самобутністю, глибоким проникненням у тему, оригінальним поглядом на життя знедоленого селянина.</p>
<hr>
<p>На зламі XIX-XX століть покутський Наполеон слова сягнув піку творчого злету. Одна за одною з’явилися пронизливо трагічні та особисто вистраждані збірки новел: згадувана “Синя книжечка” (1899), за нею світ побачили збірки “Камінний хрест” (квітень 1900), “Дорога” (січень 1901), “Моє слово” (1905).</p>
<p>Обкладинка збірки Синя книжечка, друге видання 1914 р. Обкладинка четвертої збірки Моє слово, 1905 р.</p>
<p>Оприлюднюючи народну розпуку, Василь Стефаник шукав надійної опори у житті. Проте… Аби вижити, від 1905 р. на довгі одинадцять років він покинув писати.</p>
<p>Шодня караючись гіркою долею українського селянина, він прагнув змін. Проте… Аби допомогли простому мужикові, у 1908-1918 рр. колишній літератор став послом (депутатом) Австрійського парламенту від Галіції. Із не меншою пристрастю, з якою він оживляв народний біль у новелах, депутат від Русько-української радикальної партії повсякчас надсилав полум’яні запити, адресовані конкретним імперським чиновникам, відповідальним за допомогу селянству. Поле бою місця не змінювало – письменницький стіл, зброя залишалася такою ж самою – перо.</p>
<p>Повсякчас серце краялося, а хотілося простого щастя, людського затишку, родинного життя. Одружився Василь Стефаник із попівною Ольгою Гаморак, дочкою титулованого совітника Консисторії, мудрого пароха Кирила Гаморака із сусіднього села Стецеви: якось… більше від пошуків прихистку, аніж від сильних почуттів. Не перше десятиліття наївна та інтелігентна дівчина ходила в добрих приятельках знаного письменника, бо кохав він її старшу сестру, Євгенію Калитовську, котра… була заміжня за приват-сотрудником місцевої парафії Василем Калитовським, котрий правив у сусідній Трійці, та виховувала з чоловіком двійко дітей.</p>
<p>Аби не наразитися на людський осуд і не зіпсувати подальше життя письменника, жінка відмовилася прийняти палке зізнання закоханого Стефаника. Був у тій категоричності Божий промисел – 1905 р. Євгенія-Юлія Калитовська-Гаморак нагло померла від запалення мозку, хоча встигла щиро порадіти за свою сестру Ольгу, яку, зрештою, 26 січня 1904 р. у Львові пошлюбив Василь. Шлюбними батьками на весіллі були Іван Франко і Северин Данилович, а бенкет відбувся у готелі “Ванда”.</p>
<p>Василь Стефаник</p>
<p>У 1910 р. у рідному с.Русові Василь Стефаник з дружиною добудували власний будинок на шість кімнат, повернулись із с.Стецеви, влаштували входини та жили в обійсті тестя, покійного Кирила Гаморака разом із трьома малими синами: Семеном, Кирилом та Юрієм. Як пригадували сучасники великого майстра слова, проводжали подружжя всі стецівські музиканти, січовики, громадськість села з процесією аж до Русівської дороги, де на прибульців уже чекали рухівські музиканти, січовики, громадськість села – також із процесією.</p>
<p>Так і провели, і бучно зустріли славного земляка – із хати у хату.</p>
<hr>
<p>39-річний ґазда виявився беручким до справ хазяїном і невдовзі відродив занедбане господарство померлого сільського пароха Кирила Гаморака. Приязно сприйняло місцеве селянство Василеві Стефанику, а легкий на спілкування посол Австрійського парляменту потоваришував із більшістю стецівчан.</p>
<p>Знаний письменник залюбки відвідував весілля та народини, щоправда, ніколи довго за столом не засиджувався, але виголошував теплі короткі промови. Запросто заходив він до корчми, аби за кухолем пива потеревенити із мужиками, надвечір заспівати улюблену пісню – трагічну і довгу-предовгу – “Стоїть корчма над болотом”, а пізно вночі котрогось із цікавих співбесідників привести додому, аби посидіти за пляшкою оковитої та мовчки вислухати сумну оповідь життя.</p>
<p>Що цікаво, у рукописах Василь Стефаник ніколи не відбувався правками. Коли ближче до світанку із кабінету він випроваджував мужика (інколи – стусанами) і сідав за стіл писати нову новелу, праця тривала до першої правки. Якщо якесь слово не влаштовувало автора, чи він знаходив точніше до місця, літератор не закреслював написане, а жмакав аркуша, спересердя шпурляв у куток, аби розпочати все начисто, від першого речення.</p>
<p>На ранок домашні знаходили новеліста, заснулим просто на столі. Поруч акуратним стосиком лежало три-чотири аркуші рівненько написаної нової новели. В усьому він був хазяйновитим акуратистом, навіть педантом. У хаті навіть солома під стріхою не мала права бути різних розмірів. Коли Василь Семенович тільки почали будуватися, то одразу на подарованій татом землі (оті стартові 18 морґів поля) звеліли викопати озеро, аби звідти… брати глину для мазанки.</p>
<hr>
<p>Що сталося потім, дехто з нас пам’ятає зі шкільної лави.</p>
<p>Його вірна дружина, Ольга Гаморак померла у лютому 1914 р. від задавненої астми, хай чоловік і возив до хворої на легені жінки лікаря аж із самого Снятина. Отож Василь Стефаник мусив пережити її на 22 роки, аби поставити на ноги трьох синів. То не кожен і кремезний чолов’яга справиться: залишитися на 43-му році життя вдівцем, із трьома малолітніми хлопаками.</p>
<p>Виходу не мав – дітям доводилося бути і татом, і мамою.</p>
<p>Коли наймолодший із синів – Юрко, “дитинко моя найзолотiша”, захворів на висипний тиф і балансував між життям і смертю, про душевний стан батька так згадував середній Кирило Стефаник, перший директор меморіального музею новеліста в Русові:</p>
<ul>
<li>Батько майже нічого не їв, вночі не спав, щогодини міряв пульс хворого і приказував: “Я того не годен перебути, коли Юрко помре, я не хочу жити. Мені так само тяжко переносити його слабість, як йому”. Таким він був татом.</li>
</ul>
<p>Василь Стефаник</p>
<p>Чому? В одному з творів Василь Стефаник написав чорним по білому:</p>
<ul>
<li>Забагато смерті, забагато скошеної молодості, аби сила була витримати, я вже ховаюся від смерті, бо боюся її. Боюся, аби не пожерла сонця, аби не змазала всіх моїх доріг, аби не поруйнувала моїх приятелів…</li>
</ul>
<p>Тим часом життя продовжувало перевіряти на міцність. У березні 1915 р. за фальшивим доносом (“шпигування на користь Російської імперії”) Стефаника заарештували. Ось коли знадобився статус посла Австрійського парламенту і клопотання колеги-письменника та адвоката Марка Черемшини, що допомогло за кілька днів вийти з-за ґрат. Наступний рік письменник прожив у м.Відні, де після п’ятнадцятирічної перерви повернувся до художньої творчості, написавши новелу “Марія”, присвячену пам’яті померлого Івана Франка.</p>
<hr>
<p>Піднесено зустрів Василь Стефаник проголошення 13 листопада 1918 р. Західно-Української Народної Республіки (ЗУНР), вбачаючи в тому державницькому акті святе прагнення Галичини до свободи й незалежності, до створення державності та злуки з народом Східної України. Як впливовий політик, досвідчений дипломат і знаний письменник, авторитет у нової української влади він мав неабиякий. Уявляєте, Василю Стефанику навіть пропонували посісти в уряді ЗУНР посаду міністра господарчих справ. Письменник відмовився, мовляв, я – пересічний господар на власному обiйсті, то ж годі й говорити про державницькі масштаби.</p>
<p>Тим часом із нагоди великого Свята Соборності 22 січня 1919 р. в складі офіційної делегації ЗУНР, очоленої віце-президентом Національної Ради ЗУНР Левком Бачинським (1872-1930), Василь Стефаник удруге відвідав Наддніпрянську Україну (Харків і Київ). Радо письменник вітав взаємотяжіння Великої України і Галичини, саме укладання Акту про Злуку, підлагоджував творчі зв’язки з діячами науки і культури, дбав про знайомство читача Надніпрянщини із його творами. І справді, починаючи з 1919 р., книжки покутського Наполеона слова постійно друкували видавництва Харкова і Києва.</p>
<p>Обкладинка збірки Вона - земля, 1940 р.</p>
<p>Сини підростали, життя ґараздилося, у 1926 р. друком вийшла п’ята збірка новел – “Земля”, яка розкривала трагічну долю галицького селянства у роки Першої світової війни: “Дитяча пригода”, “Вона-земля”, “Пістунка”, “Марія”, “Сини” тощо.</p>
<p>26 грудня того ж року громадськість Галичини відсвяткувала у Львові тридцятиріччя літературної діяльності письменника, а 26 січня 1927 р. відбулися аналогічні урочистості й у Києві. Радянська влада демонструвала зразки економічного гумору, призначивши у грудні 1927 р. Василеві Стефанику персональну урядову пенсію в розмірі… $50 на квартал (або: 450 польських злотих).</p>
<hr>
<p>Знай, ганебніші новини регулярно доходили із Наддніпрянщини: знищення національної культури, політичні репресії, перші арешти інтелігенції, заслання представників еліти. І, нарешті, Голодомор! Попри те, що давати освіту трьом синам коштувало чималих коштів, із переслідуванням українства радянською владою він не погодився і влітку 1929 р. демонстративно відкликав власну кандидатуру з числа академіків ВУАН, коли прийшла звістка про арешт двох членів Академії (Сергій Єфремов і Михайло Слабченко) і 24 співробітників ВУАН, звинувачених у належності до неіснуючої контрреволюційної організації “Спілка визволення України”.</p>
<p>8 січня 1930 р. велике серце мужицького посла не витримало – праву частину тіла Василя Стефаника спаралізувало. Можливість писати самому він втратив назавжди. Проте вихід літератор знайшов: він диктував новели та листи синові Юркові.</p>
<p>Василь Стефаник</p>
<p>Аби висловити публічний протест проти сталінських репресій у Радянській Україні, у 1933 г. Василь Стефаник демонстративно відмовився від персональної пенсії уряду УРСР, ледь-но довідався про штучно створений голод і переслідування української інтелігенції.</p>
<ul>
<li>Спершу я заявив консулові (радянському – О.Р.) у Львові: “Не давайте мені нічого, бо я бачу, що Україна московська. А з мене ви вже москаля не зробите”. Потім написав листа наркомові освіти з відмовою од пенсії, закінчивши його словами: “А прихильником Великої України я все був і буду…”</li>
</ul>
<p>Андрій Шептицький</p>
<p>Переконання задорого нам обходяться. Чи не вперше відомий літератор почав відчувати матеріальну скруту – довелося вимушено жебракувати. Наприклад, аби оженити середущого сина Кирила, у жовтні 1934 р. батько узяв позичку в Ділятинському банку – під підпис двох ручителів, які власним майном гарантували повернення Василем Стефаником потрібних коштів (1200 злотих); аби вирядити наймолодшого сина Юрка навчатися до Канади, у 1935 р. довелося звернутися за підтримкою до свого ангела-охоронця, предстоятеля Української греко-католицької церкви Андрія Шептицького.</p>
<ul>
<li>А в своїм світі я жию, жию! Як безумний бриду хмарою своєї фантазії. Сто раз розпускаю сили своєї душі, аби далекими світами відшукали мені щастє моє. По тихім ставу моєї минувшини пливуть неводи сердечних моїх бажань, аби виловити всі ясні хвилі життя мого.</li>
</ul>
<p>Ні, такі своїх сокровенних молитов не міняють.</p>
<hr>
<p>Щось доволі містичне відчували всі, хто коли-небудь, за життя Василя Стефаника, допускався до його найбільшої святині – кабінету: там “повітря танцювало”, це було схоже на те, як стікає із ложки мед. У священнодійства – власні закони. Бо геній завжди прагне “сказати людям щось таке сильне і гарне, що такого їм ніхто на світі не сказав ще”.</p>
<p>В оточенні друзів, односельців і в присутності сільського пароха 7 грудня 1936 р. від серцевого нападу Василь Стефаник помер. Скільки вистачало сил, він, напівспаралізований, категорично відмовлявся від сторонньої допомоги, заявляючи:</p>
<ul>
<li>Який я не є слабий, який не є кривий, але до гробу я ще годен зайти.</li>
</ul>
<p>Поховали заступника покутських селян у рідному селі.</p>
<p>І щиро плакали прості люди, і щиро кидали на віко грубки вологої від сліз землі, а урочистий похорон під предводительством місцевого пароха виявився настільки великим, що за всю свою історію Русів нічого схожого не бачив.</p>
<p>Тисячі селян із навколишніх сіл і міст, численні делегації городян – від видавництв, товариств, установ проводжали великого письменника в останню путь, а галицькі часописи наввипередки друкували некрологи.</p>
<p>Згідно з заздалегідь підготовленим заповітом, поклали митця поруч із могилою лагідної матері, Оксани Федорівни Кейван із дому Дідухів. Бо так заведено у селян – бути завжди біля матері-землі.</p>
<p>Знаєте, відчуваючи подих щербатої, Василь Стефаник не раз повторював синам:</p>
<ul>
<li>То, небожата, час вже йди мені до моєї мами.</li>
</ul>
<hr>
<p>Якщо у лапідарній формі новели, що він не встиг чи не схотів сказати своїм похнюпленим синам, “дитинкам моїм найзолотiшим”:</p>
<ul>
<li>Я був таким щасливим, коли дитиною глядів на мамині очи, як по них сунули ся тихесенько пречисті хмарки щастя – я був щасливий. А тепер на оті очі смерть долоню поклала. Шукаю я щастя під небом і падаю&hellip;</li>
</ul>
<p>Олександр Рудяченко


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="катерина-десницька-сіамська-роксолана">&ldquo;Катерина Десницька. Сіамська Роксолана&rdquo;</h3>
<p><img src="https://static.ukrinform.com/photos/2020_01/thumb_files/630_360_1578124151-320.jpg" alt="img">
Укрінформ продовжує серію публікацій мультимедійного циклового проекту &ldquo;КАЛИНОВИЙ К@ТЯГ&rdquo;</p>
<p>Бути принцесою вона не мріяла з дитинства, хоча й з’явилася на світ у родині дійсного статського радника – згідно з Табелем про ранги, цивільного чину чиновника 4-го класу, що відповідав генерал-майору армії і контр-адміралу флоту. Це одразу дарувало право на спадкове дворянство і гарантувало титулуватися “Ваше превосходительство”.</p>
<p>Так сталося, що плекалась дівчинка у доволі строкатій родині, де виховувалися діти різних народів, а паралельно до української та російської лунала італійська й французька.</p>
<p>Зазнавши раннього сирітства, на багатодітну матір сподіватися вона не могла – у тієї самої голова обертом йшла, як дати раду і поставити на ноги одинадцятеро душ. Доводиться і маленьким генеральшам бути ковалями власної долі. У подальшому житті й ця дівчина сподівалася на допомогу лише однієї на світі людини – рідного старшого брата. А потім вона зустріла принца – справжнього, східного, смаглявого, витонченого. Той здивувався її вроді й запитав:</p>
<ul>
<li>Якщо ви така красуня, чому у вас досі немає власного слона?</li>
</ul>
<p>Далі все склалося як у казці, потім – як у чарівній казці, затим – як у побутовій драмі, потім – як у звичайних людей. Якби вона була трохи кмітливішою, точніше, хитрішою, стала б королевою. Проте, гріх було скаржитися на життя, її радість і так меж не знала: їй пощастило зазнати великого кохання, що далеко не кожній жінці дарується у цім житті. А ще генеральська дочка з України побачила півсвіту, перш ніж до денця випити відміряні долею утіхи й печалі. Померла вона під Парижем із глибокою впевненістю і полегшенням на душі:</p>
<ul>
<li>Сонце не повинно сердитися на світлячка.</li>
</ul>
<p>Катерина Десницька</p>
<hr>
<p>27 квітня (9 травня) 1886 р. в Луцьку в багатодітній сім'ї голови Луцького окружного суду Івана Степановича Десницького (1838-1888) та Марії Михайлівни Хижнякової (Верді; ?-†1903) народилася дочка і назвали її Катерина. Так на Волині пробудилася майбутня принцеса Сіаму (від 1932 р. – Таїланд) На Пітсанулок, дружина сіамського принца Чакрабонґсе Бхуванадха. Про появу дитини було зроблено відповідний метричний запис у книзі Свято-Троїцького кафедрального собору, котрий і досі стоїть на Градному узвозі, 1.</p>
<p>Батько помер, коли дівчинці виповнилося два рочки; пам’ятник І.С.Десницькому зберігся на церковному цвинтарі в Луцьку. Тим часом на руках вдови залишилося дванадцятеро дітей: четверо малят від її першого шлюбу із братом відомого італійського композитора Джузеппе Верді (Giuseppe Verdi; 1813-1901), шестеро – від першого шлюбу покійного чоловіка, та двійко спільних: старший син Іванко і дочка Катруся. Продала всі маєтки Марія Михайлівна та перебралася з малечею до Києва, де старших пасинків віддала до Київського університету, а молодших – до гімназій.</p>
<p>У 1898-1904 рр. Катерина Десницька відвідувала Фундуклеївську жіночу гімназію, засновану 1860 р. за ініціативи колишнього київського губернатора та відомого мецената Івана Фундуклея. Навчання тут було платне – 25 карбованців на рік. Завдяки заможним підприємцям, що ходили в почесних опікунах того закладу, дівчата з незаможних родин мали можливість навчатися безкоштовно.</p>
<p>У найкращій із київських жіночих гімназій знань набралося чимало видатних особистостей, як-то: поетка Анна Ахматова (1889-1966), співачка московського Великого театру Ксенія Держинська (1889-1951), вокалістки – Марія Климентова-Муромцева (1857-1946), Надія Забела-Врубель (1868-1913) та Марія Тессейр-Донець (1889-1974), історик Наталя Меньшова (1884-1973), відома під псевдонімом Полонська-Василенко, одна із засновниць жіночого руху в Україні Софія Русова (із дому Ліндфорс; 1856-1940).</p>
<p>Буття було до Катерини Десницької немилосердне – узимку 1903 р. від онкозахворювання померла її мати Марія Михайлівна. Закінчивши першу в Російській імперії жіночу гімназію – Києво-Фундуклеївську, у 1904 р. Катерина вирушила до Санкт-Петербурга, де в Імператорському університеті уже на той час навчався улюблений брат Іван Десницький. Оселилася дівчина у своєї хрещеної, генеральші Надії Дмитрової. Не дарма літні люди кажуть:</p>
<ul>
<li>Не пнися вперед один.</li>
</ul>
<p>Батьки Катерини</p>
<hr>
<p>Улітку 1897 р. під червоним королівським прапором із зображенням Білого Слона, із офіційним діловим візитом, п’ятий король Сіаму Рама V (також Чулалонґкорн; 1853-1910) відвідав Європу. У Санкт-Петербурзі монарх із династії Чакрі зустрівся з імператором Миколою ІІ та встановив дипломатичні відносини між двома країнами. На знак міцної дружби російський цар запропонував високому гостю відправити одного з синів навчатися до Північної Пальміри. Попри те, що дітей у короля Сіаму було 77: тридцять три сини і сорок чотири дочки, а спадковими принцами, народженими трьома старшими дружинами-королевами значилися п’ятнадцять синів, – Рама V спинив вибір на 15-річному Чакрабоні (กรพงษ์ภูวนาถ; Чакрабонґсе Бхуванадх; 1883-1920), котрий на честь однієї з древніх столиць королівства Сіам (Мианґ-Таї) носив наслідний титул Пітсанулок.</p>
<p>Принц Сіаму азійським дикуном ніколи не був. Спочатку 43-я дитина Рами V навчалася в приватній лондонській школі, а 1 червня 1898 р. прибула на береги Неви. Високого гостя разом із його дорадником та тілоохоронцем Най-Пум Саком Микола ІІ оселив у імператорській резиденції – Зимовому палаці. Юнакам виділили вишколену обслугу, столували при Дворі, дали придворний екіпаж; одним словом, вони були влаштовані по-царськи. Приставлений до вінценосного Чакрабона генерал-лейтенант Зведеної кавалерійської дивізії Микола Хрульов (1841-1912), нагороджений двома бойовими медалями, мав за рік підготувати принца до вступу в Імператорський Пажеський корпус, що знаходився на Садовій вулиці.</p>
<p>Заклад поєднував у собі класичну гімназію і військове училище. Тут здобували освіту виключно діти російської дворянської еліти. У травні 1899 р. Чакрабон (також зустрічається інша транскрипція імені – Чакрапонґ, та у вимові самих тайців – за звучанням ім’я найближче до Тьакрапонґ) блискуче склав вступні іспити. У 1900 р. як відмінники навчання вони із Най-Пум Саком стали камер-пажами, котрі відповідно носили шлейфи імператриці Олександри Федорівни та вдови-імператриці Марії Федорівни. Між іншим, коло їхніх обов’язків складало – чергування при імператорі й дамах імператорської фамілії у малахітовій вітальні, а також участь у різноманітних придворних церемоніях, ритуалах, святах.</p>
<p>Не дарма ж давнє тайське прислів’я вчить:</p>
<ul>
<li>Лише в джунглях народжується білий слон.</li>
</ul>
<p>Лиш нещодавно стало відомо, що радник Чакрабона – Най-Пум Сак, навчав тоді інтернів Імператорського Пажеського корпусу, яких називали пажами, основам східних єдиноборств, рахуючи муай-тай (тайський бокс), древньому муай-боран, а також прадаю серей (Камбоджа), томою (Малайзія), летвей (Бірма) і муай-лао (Лаос). Більше того, у рукопашному бою принців тілоохоронець особисто екзаменував сили та спритності царських гвардійців.</p>
<p>За всіма великосвітськими заходами та придворним етикетом час сіамці-ровесники знаходили і для сумлінного навчання. Зокрема за результатами випускних іспитів Імператорського Пажеського корпусу Най-Пум посів третє місце, після християнського лицаря, містика, графа Олександра Келлера (1883-1945; 12 балів) і принца Чакрабона (11,75 бала), набравши 11,6 бала з 12 можливих. По закінченні курсу спеціальних класів гусарського корпусу в серпні 1902 р. принц і Най-Пум отримали погони корнетів Лейб-гвардії Імператорського гусарського полку та вступили до Академії Генштабу.</p>
<p>Катерина Десницька у дитинстві</p>
<hr>
<p>Засвоюючи європейські світські манери, щотижня у приватного хореографа принц Сіаму брав уроки танців. Незабаром він став завсідником Маріїнського театру, а в коханки на короткий час вибрав покинуту Миколою ІІ приму-балерину Матильду Кшесинську (1872-1971), що була старшою за принца на 11 років. Про юнацький роман посольство Сіаму терміново повідомило короля Раму V, підкреслюючи: пані Матильда – колишня пасія Миколи ІІ, а тепер за нею упадає двоюрідний дядько, онук Миколи I Великого князь Сергій Михайлович (1869-1918). Аби не зіпсувати відносини з Російською імперією, батько – Королівський Будда (พระพุทธเจ้าหลวง; Пхра Буддачао Луанґ), як його величали піддані, наказав Чакрабону назавжди припинити оте неподобство.</p>
<p>Наприкінці 1904 р. принц Сіаму поїхав на вакації на батьківщину, де захопився зведеною сестрою, донькою батька від однієї з 92-х дружин. Проте королева-мати Саувабха Пхонґшрі (1864-1910) заборонила брати шлюб із близькою родичкою. Отож буремного для Росії 1905 р. у сердечнім смутку Чакрабон повернувся до Північної Пальміри. Одного вечора у дохідному будинку на вулиці Моховій, 27-29, він відвідав петербурзький літературний салон дружини полковника гвардійського полку Єлизавети Іванівни Храповицької (з дому Чоглокова; 1857-1935), котра приятелювала з родиною Десницьких. Тут не перший рік збиралася “золота молодь” Північної столиці, аби обговорити новини й плітки.</p>
<p>Там він побачив і безтямно закохався в 19-річну Катерину Десницьку, вона божественно танцювала вальс, перекинувши товсті коси собі на груди і гордовито поглядаючи з-під примружених повік синіми очима за партнером. О, це млосне відчуття знайденої другої половинки…. Сімейна легенда така.</p>
<p>Голову принц собі довго не сушив, а навпрямки запитав:</p>
<ul>
<li>Скажіть, мадемуазель, чи подобаються вам електричні віяла?</li>
</ul>
<p>Про що саме йдеться, Катерина не второпала, тож навмання відповіла:</p>
<ul>
<li>Дуже подобаються.</li>
</ul>
<p>І тоді принц запропонував українці поїхати з ним у Сіам:</p>
<ul>
<li>Від спеки вас, пані, завжди рятуватимуть електричні віяла.</li>
</ul>
<p>Малися на увазі новомодні вентилятори, які залюбки почали використовувати азіатські королівські родини. Наступного дня на кареті з імператорськими гербами принц Сіаму приїхав до виходу на Літейному проспекті, знайшов у Маріїнському госпіталі Катерину й подарував Попелюшці… Ні, не черевичок, а елегантну сумочку від Карла Фаберже, оздоблену емаллю та ініціалами української дворянки.</p>
<p>Насправді той азіат був цікавою людиною. У Санкт-Петербурзі Чакрабон багато читав, захоплювався російською та західноєвропейською літературами: Лев Толстой, Федір Достоєвський, Шекспір, Мольєр, Джером К.Джером, – виходив на сцену в придворних аматорських спектаклях, а на додачу – в аматорському тріо кумедно грав на… балалайці, зрозуміла річ, не пропускаючи більш-менш важливі бали, раути, маскаради, театральні прем’єри. Проте Катерина уваги на принца Сіаму не звернула, тоді як тиха провінціалка юнака причарувала.</p>
<p>Полковник російських гусар, сіамський принц Чакрабон</p>
<hr>
<p>Коли спалахнула Російсько-японська війна 1904-1905 рр., патріотично налаштована лучанка пішла на курси медсестер, відкриті на Фонтанці при шпиталі імператриці Марії Федорівни. Її київський залицяльник, гімназист Ігор N із початком російсько-японської війни написав, що вирушає на передову. Катерина Десницька й собі попросилася на фронт – сестрою-жалібницею, а наприкінці квітня 1905 р. й справді відбула з пересувним шпиталем на Далекий Схід.</p>
<p>Напередодні від’їзду принц Сіаму освідчився українці, запропонувавши руку та серце, але горда і вірна коханому дівчина відмовила. Спересердя корнет Чакрабон написав рапорт про бажання піти добровольцем до діючого війська, однак Микола ІІ принцом Сіаму ризикувати не наважився, а наперед нагородив 20-річного смаглявого гусара орденом Святого Андрія Первозданного і підвищив до… чину гвардійського полковника. Не знаходячи собі місця, закоханий закидав Катерину листами й телеграмами, а та відповідала зрідка. Далі затягувати справу було нікуди. Бо принц побоювався, що про листування дізнається російський цар і повідомить батька, отож Чакрабон вирішив побратися із коханою таємно.</p>
<p>Такими милими були їхні листи. Він щиро божився:</p>
<ul>
<li>Мені ніхто не потрібен, крім тебе. Якби ти була зі мною, все було б чудово і ніщо не могло б затьмарити мого щастя.</li>
</ul>
<p>У листах у відповідь вона називала його по-тайськи “Лек”, що означає “маленький”. Ледь дочекався полковник Чакрабон на повернення Катерини з фронту. До Санкт-Петербурга сестра-жалібниця Маріїнського госпіталю приїхала з трьома бойовими нагородами, серед яких був і Георгіївський хрест – “За безстрашну хоробрість”. У всій Російській імперії лише чотири жінки були вшановані такими нагородами.</p>
<p>Отже, у грудні 1905 р. на благодійному балі, влаштованому на користь георгіївських кавалерів, Катерина Десницька знову зустрілася з гвардійським гусаром. У пам’яті обох зринули деталі першої зустрічі. Між молодими людьми пробігла іскра й спалахнули високі почуття. Вперше вони заговорили про одруження, але до шлюбу існували значні перешкоди. Наприклад, принц Сіаму сповідував буддизм, тоді як українка трималася православної віри. Тим часом її старша дорадниця – Єлізавета Іванівна Храповицька, з якою вони разом працювали медсестрами у шпиталі імператриці Марії Федорівни, наполягала:</p>
<ul>
<li>Дитя, погоджуйся. Можливість зрідка надходить двічі.</li>
</ul>
<p>Катерина Десницька, 14 років</p>
<hr>
<p>У січні 1906 р. Чакрабон успішно закінчив Академію генштабу Російської імперії, й у юнака визрів план. Він знайшов спільну мову зі старшим братом нареченої Іваном та від нього отримав… “батьківське” благословення: за єдиної умови – із буддизму перейти у віру християнську. І щасливі закохані вирушили у довгу путь. Поїздом вони дісталися Одеси, а звідти пароплавом прибули до Константинополя (Стамбул), де у лютому 1906 р. таємно обвінчались у грецькій церкві Святої Трійці (Бейоґлу). Храм той стоїть на вулиці Бахариє в районі Кадикьое. Для духовних потреб православного земляцтва його збудував у 1876-1880 рр. у пізньовізантийському стилі грецький архітектор П.Кампанакі.</p>
<p>На вимогу православної нареченої, майбутній чоловік змінив буддизм на віру християнську. Як послідовник Бодхісаттви, Чакрабон, відверто кажучи, повірив у вчення Христа, але не йняв віри вченню про Христа. На цю, зовні невелику, різницю грецький піп, котрий уводив неофіта в лоно Церкви і вінчав молодят, – просто заплющив очі. Що вражає, союз тих двох сердець, укладений на небесах, не було зареєстровано у жодній метричній книзі жодної із церков на землі.</p>
<p>Одночасно щастя й сум, радість і острах випромінювала Катерина у листі до брата:</p>
<ul>
<li>Ми вирушаємо по Нілу на північ. Подорож триватиме п’ять днів, потім переночуємо у Каїрі й рушимо в Порт-Саїд (порт на Середземному морі біля північного закінчення Суецького каналу – О.Р.). А вже звідти попрямуємо в Сіам. Мені страшно, сама не знаю чому. Найгірше, що в Банґкоці катма православних церков. Лишень уяви, як без храму жити? Вранці я ходила до грецької церкви. Служба в ній починається о восьмій ранку і відрізняється від нашої. Спів – жахливий. Тут усі говорять по-англійськи, і я нічого не розумію. Думаю, що мені важко житиметься в Сіамі. Передбачала, що далеко від дому буде складно, але не знала, що настільки. Тепер уже нічого не вдієш. Але я тішуся думкою про шлюб із людиною, яка мене любить. І, знаєш, я щаслива.</li>
</ul>
<p>Медовий місяць молодят сплив у Єгипті. І був то час, як кажуть тайці, свіжого рису та смачної риби, коли йдеться саме про недавно одружену пару. За протоколом, принц не міг з’явитися в місті янголів – у Банґкоці із “фаранґ” (чужинка; у первісному значенні – “француженка”), що зганьбило б королівську родину. Прибути до Сіаму – з білою жінкою, з європейкою, – синові короля Рами V було неприпустимим падінням моралі, справжнім світським скандалом. Адже династія Чакрі, що правила Сіамом понад два століття, дотримувалася традиції внутрішньородинних шлюбів.</p>
<p>Наскільки все склалося серйозно, свідчить факт: коли у Пхра Маха Монтхіен (колишня головна резиденція королів Сіаму) на березі річки Петчабурі довідалися про одруження принца, надійшов наказ заарештувати Най-Пума Сака, узявши негідного радника і тілоохоронця під варту в сіамському посольстві у Санкт-Петербурзі. Як у столиці Сіаму тоді казали:</p>
<ul>
<li>Все, що служить Його Величності, вважається священним. Правителю виказують такі почесті, що на короля заборонено навіть тицяти. Зухвалий палець має бути відрубаним.</li>
</ul>
<p>Катерина медсестра</p>
<hr>
<p>За те, що тілоохоронець не відмовив Чакрабона від нерівного шлюбу, у Сіамі служку жадали посадити на палю. Жахлива перспектива підштовхнула Най-Пума (по-тайськи “най” то “пан”, “містер”) до відчайдушного кроку – містер Пун не повернувся на батьківщину. Неймовірно, але факт: Михайло Булгаков особисто знав білогвардійського офіцера Най-Пума Сака, котрий разом із військами Добровольчої армії Денікіна відступав Україною на південь. Деякі булгаковознавці навіть вважають, що саме той сіамець став прообразом найгероїчнішого персонажа роману “Біла гвардія”, полковника Фелікса Най-Турса. Та чи слід тікати із пащі тигра між щелепи крокодила?</p>
<p>Європа з Азією ніколи не сходились у поглядах на життя, віру, жінку і щастя. Катерині хотілося, аби все діялося інакше і вона написала старшому братові:</p>
<ul>
<li>
<p>Івану Івановичу Десницькому, Філологічний провулок, №5, Колегія Олександра II, Василівський острів, Санкт-Петербург. Бангкок, 10 вересня 1906 р.</p>
</li>
<li>
<p>Рідний Іванку! Якби ти знав, що це за прекрасна, чудова, добра особа. Звичайно, багато хто, кажучи про моє одруження, згадує тільки про багатство і розкоші, а про щастя мовчить, а скажу я: сильніше любити, глибше розуміти і більше поважати одне одного неможливо, і нікому я не бажаю кращого сімейного життя. Так люблю його, як навіть і не думала&hellip;</p>
</li>
</ul>
<p>Катерина Десницька і принц Сіаму Чакрабонгсе Буванафа</p>
<hr>
<p>Разом із тим, довелося чоловікові під опіку вірних служок залишити Катерину Десницьку в Сінгапурі. Чакрабон досконало знався на народних ритуалах і правилах, користуючись наріжним тайським принципом сабай (“затишний”, “зручний”, “приємний”), підмурівком національної ментальності:</p>
<ul>
<li>Живи із задоволенням. Сам уникай проблем і не створюй їх іншим!</li>
</ul>
<p>Коли із батьком-королем вони переговорили, заступник Будди на землі подарував своїй 43-й дитині збудований у 1903-1905 рр. під наглядом архітекторів Тамайо, Бейролі та Скоса двоповерховий палац Парускаван. І з усіма належними почестями Чакрабонґсе Бхуванадх перевіз українку у хороми, поставлені неподалік столичного житлового комплексу Амфорн Сатан, де жив сам Рама V. Одначе, королівська родина сприйняла їхній шлюб як мезальянс. Катерину Десницьку при Дворі не прийняли, а називали образливим словом “фаранґ” (чужинка).</p>
<p>Реакція щодо принца Сіаму виявилася суворою – король розвернувся і мовчки пішов. Через одруження з іноземкою Чакрабон втратив законне право посісти трон, а згодом права престолонаслідування позбувся і його син Чула Чакрабонс (1908-1963). На додаток до всього, принца призначили комендантом військової академії, аби в монархічній ієрархії неслух знав своє місце.</p>
<ul>
<li>У місті, де все підморгують, ти теж мусиш мигати.</li>
</ul>
<p>І новоспечений сіамський генерал узявся за державні реформи. На кшталт російських у Банґкоці були засновані міністерства – освіти, охорони здоров’я, юстиції. Модернізовані поліція та армія. Майже до 1970-х рр. гвардійці Таїланду носили військовий стрій російських лейб-гусар, а деякі елементи тієї форми збереглися й до наших часів. Навіть музику національного тайського гімну, чинного до 1932 р., написав автор опер “Богдан Хмельницький” (1882) і “Коваль Вакула” (не закінчена), український композитор Петро Андрійович Щуровський (1850-1908), родом із Золотоніського повіту Полтавської губернії. Так що, таєць із українцем – брати навіки.</p>
<p>Палац Парускаван, Бангкок</p>
<hr>
<p>Минуло два роки, і всі сторони конфлікту чекали щасливої нагоди. Коли у 1907 р. хворий Рама V несподівано вирушив до Європи на лікування, відсутність грізного чоловіка дозволила матері-королеві виявити інтерес до… невістки. Одного дня Саувабха Пхонґшрі попросила сина-принца показати світлину Катерини. Довго знімок роздивлялася правителька, потім її обличчя потеплішало, і королева зауважила:</p>
<ul>
<li>Яка ж у неї гарна усмішка…</li>
</ul>
<p>Взаємини між двома жінками встановлювалися поволі. Одного дня можновладна свекруха відправила свого старшого сина, кронпринца Вачіравудха (1881-1925), з подарунком для Каті – то був чудернацький фотоапарат, про який невістка давно мріяла і якось проговорилася. Коли ж королева Саувапха дізналася, що скоро у неї народиться онук, то й зовсім подобрішала – почала надсилати красиві коштовні подарунки і з візитами нагоджувалася. У свою чергу, Катерина Іванівна регулярно відправляла королеві незвичайні троянди зі свого розкішного саду.</p>
<p>Ситуацію із фаранґом рішуче змінило народження 28 березня 1908 р. королівського онука Чули Чакрабонса, якого династії Чакрі подарувала Катерина; свого рідного нащадка Рама V на руки взяв лише у дворічному віці. А ось батьки біля первістка упадали всією душею, називаючи Ну – “Мишеням”; те ім’я, наслідуючи сіамську традицію, дала манюні бабуся-королева Саувабха Пхонґшрі.</p>
<p>Азія мала власні правила і забобони. Згодом принц Чула написав у мемуарах:</p>
<ul>
<li>Батько турбувався, аби я не з’явився на світ у неділю. Він і його брат Біра – обидва принци Сіаму, народились у суботу, що вважалося гарним знаком. Коли суботнього вечора в мами почалися пологи, Чакрабон пильно стежив за годинником. Я народився 28 березня 1908-го о 23:58. Приємно, що першим вчинком на землі батька я усолодив.</li>
</ul>
<p>У подібних ситуаціях здобутки належить множити, і Катерина Іванівна зужила всю жіночу мудрість, лише-но мав з’явитися перший-ліпший привід. Тож однієї гарної днини Чакрабон почув від матері, що королеві було б приємно, якби невістка носила не європейські сукні, а стрій сіамських жінок – саронґ (спідниця-шаровари) та сабай (блуза з великим коміром-шаллю). Шансом налагодити стосунки Катерина негайно скористалася, покірно звернувшись до непоступливої свекрухи:</p>
<ul>
<li>Чи не буде королева настільки люб'язна, щоб вибрати тканини на свій смак?</li>
</ul>
<p>…І буквально за кілька тижнів прислуга палацу Парускаван побачила в усій красі королеву Саувабху, що зволила приїхати, аби провідати онука та побачити дружину сина. Це було перше офіційне визнання невістки-чужинки&hellip; На щастя, на той час українка уже вільно спілкувалася тайською та опанувала колоніальну англійську, бо в гімназії та училищі генеральська дочка вивчала французьку та німецьку. Зважаючи за численні ознаки – нове урядове призначення (щось на кшталт міністра оборони) та спеціальні доручення представляти монарха в різних обставинах, – королівська родина, хоч і знехотя, але вибір сина нарешті схвалила.</p>
<p>Родина із маленьким Чула</p>
<hr>
<p>23 жовтня 1910 р. короля Раму V покликав до себе Будда, і під іменем Рами VI династії Чакрі трон посів його старший син Вачіравудх. Для Сіаму новий правитель виявився модерново освіченим монархом. Як поет і драматург, він не лише захоплено писав, перекладав, видавав світову класику, а й прищеплював у столиці західні театр і кінематограф. Рама VI офіційно визнав шлюб свого брата, а під іменем На Пхітсанулок (за назвою провінції, шефом якої був її чоловік) Наталя Десницька одержала титул принцеси Сіаму вищого рангу – Чула Чом Клао (повноправна принцеса). Більше того, коронований дядько не мав спадкоємця, тож Чула Чакрабон став спадкоємцем престолу, діставши титул Пхра Чао Воравонґ Пхра Онґ Там Чао (Його Королівська Високість Принц).</p>
<p>На додачу до всього, Рама VI надав дворічному Чулі нижчий титул Мом Чао (Ясновельможний) – королівський онук, хоча позаочі чиновники називали Мишеня Пхра Онґ Чем Ноо (Маленький принц) – спадкоємець престолу. Відтоді, здавалося, все у них ґараздилося, а влітку 1911 р. подружжя здійснило поїздку Транссибірською залізницею. Чоловік вирушив до Санкт-Петербурга, де провів перемовини із Миколою II, а дружина відвідала київських родичів та отримала спокуту від єдиного дядька, що не схвалював зв'язок із чужинцем.</p>
<p>Дедалі більше їй дошкуляв морганатичний шлюб. Наприклад, коли з чоловіком вони прибули до Санкт-Петербурга, Катерина Іванівна, як простолюдинка, не змогла супроводжувати принца Сіаму під час його візитів не лише до Імператорського двору, а й навіть у родини високих царських сановників. У Лондоні на коронації Ґеорґа V у 1911 р. фельдмаршалу Чакрабону також довелося бути присутнім без офіційної дружини.</p>
<p>Чула Чом Клао (повноправна принцеса) у тайському одязі із сином на руках</p>
<hr>
<p>Утім, не все складалось із печалі та смутку. Несподівано розпочалися золоті літа, найщасливіший період у житті української дворянки. Повернувшись із європейського вояжу, подружжя брало участь у коронації Вачіравудха, котрий офіційно перетворився на Раму VI. Потім вони разом численним іноземним гостям показували мальовничі місцини західного берега Сіамської затоки, де несподівано нагледіли й собі затишне місце для будівництва, подалі від королівської резиденції Віманмек, найбільшої в світі будівлі із тикового дерева (“Будинок Небожителів”, або “Палац у хмарах”).</p>
<p>Врешті-решт, їм хотілося позбутися королівської опіки? Ні.</p>
<p>Просто вони жадали перетворитися на більш-менш повноцінну сім’ю. Адже щовечора за Мишеням приїжджала королівська машина, аби відвезти Маленького принца до бабусі, королеви Саувабхи. Ось чому, мешкаючи в Парускавані, українка бачила сина кілька годин на день, а іноді й менше.</p>
<p>Усе склалось, і новий будинок родини відтепер скидався на корабель, готовий будь-якої хвилі напнути вітрила та вирушити у навколосвітнє плавання. На білому піску західного берега Сіамської затоки він граціозно стояв біля самої води. Здавалося, подружжя уреальнило суей – одне з найважливіших понять у тайській філософії життя, яким позначається щось по-справжньому красиве, прекрасне. Адже тайці – витончені естети і визначають цінність предмета або людські чесноти… за зовнішнім виглядом. Отже, саме тут, у затишку й на самоті, Катерина, Чакрабон і Чула провели свої найсвітліші місяці.</p>
<p>Усе змінилося 1912 р., коли генерал Чакрабонґсе Бхуванадх очолив Генеральний штаб сіамської армії та узявся за її модернізацію на європейський кшталт.</p>
<p>Сімейне фото щасливої королівської родини</p>
<hr>
<p>Ще на початку 1911 р. у спортивному клубі “Royal Bangkok” бельгійський авіатор Шарль ван ден Борн (Charles Van Den Born; 1874-1958) демонстрував свій чотириколісний біплан “Henri Farman”. Із часом той майданчик перетворився на повноцінний міжнародний аеропорт “Донмианґ”, другий за розмірами у столиці Таїланду. Ініціатором демонстраційних польотів виступав генерал Чакрабон.</p>
<p>Принц особисто відібрав трьох сіамських офіцерів: майора Луанґа Сакді Саньялавута (Luang Sakdi Sanyalawut), капітана Луанґа Арвута Сікікорна (Luang Arwut Sikikorn) та старшого лейтенанта Тіпа Кетутхата (Tip Ketuthat), яких на два роки відрядив вивчати авіацію до Франції, чия авіаційна школа вважалася найкращою у світі. Не випадково, удома Чакрабона вважають батьком національних ВПС Таїланду, бо саме принц Сіаму придбав у Франції перші аероплани, сприяючи зародженню і становленню сіамського повітроплавання.</p>
<p>Далі – більше. За європейським сценарієм він ініціював створення штаб-квартири Національного кадастрового управління, у майбутньому – Департаменту з досліджень Королівства Тайланду (Thai: กรม แผนที่ ทหาร), куди першим очільником призначив свого особистого помічника Луанґа Сурайдуха (Luang Surayudh; псевдонім – Май Ген), пізніше відомого як Пхрайя Бхакдіфуторн (Phraya Bhakdiphutorn). Це – із широко відомих прикладів державотворчої діяльності принца Чакрабона. Менш поширеним фактом залишається той, що не без сприяння української дружини саме Чакрабон, починаючи з 1910 р., обіймав посаду віце-президента Товариства Червоного Хреста в Таїланді. Після смерті його будівля Чакранґсе, згідно з буддійськими канонами й заповітом, була перетворена на Меморіальну лікарню короля Чулалонгкорна; тепер – одну з кращих у країні, на півтори тисячі ліжок.</p>
<p>Принц в екзилі Чула</p>
<p>Раритетні світлини свідчать: принц Сіаму не був черствим солдафоном. Є фотознімок, датований початком 1914 р., що назавжди відтворив Його Величність у театральній ролі – у виставі “Nou-Ja” (“Усе гаразд”, “Повний порядок”). Натхнення зашкалювало. Тоді спектакль переглянули офіцери російської армії, відправлені у Владивосток у якості радників Сіамського експедиційного корпусу.</p>
<p>Коли вибухнула Перша світова війна, з дня у день принц Чакрабон підвищував боєздатність вітчизни, а удома майже не бував. Через надлишок вільного часу українська дворянка, мати Принца крові здобувала нові вміння. Катерина Десницька опікувалася благодійністю, вчила лікувати хворих, доглядала за величезним садом довкола палацу, вивчала тайську мову, хоча до кінця життя говорила із російським акцентом, опановувала традиційну сіамську кухню.</p>
<p>Шестирічний принц Чула на своєму “Cadillac”, 1916 р.</p>
<hr>
<p>Тим часом генеральську дочку ніхто не розумів, і з роками жінку узялася гризти ностальгія. Проблеми в подружньому житті згромадилися, коли 1918 р. фельдмаршал Чакрабон закохався у дочку принца Роді, свого далекого родича – 15-річну принцесу Чаваліт, котра досі мешкала при Дворі, а тепер переїхала жити в їхній палац на західному березі Сіамської затоки. Може, хтось із вас розуміє, про що саме я? Ну, згадуються часом такі кралі – “зовні вродливі, але якось тхнуть”, як на далекому Сході кажуть про дівчину, гарну красою та слабкою розумом.</p>
<p>Важко переживала Катерина, адже в королівській родині Сіаму здавна практикували полігамію. Тож здивований чоловік просив українку змиритися із молодшою дружиною, котра відкрито, з огляду на вже позначену віком фігуру, шипіла суперниці у спину:</p>
<ul>
<li>Пумп (дебела).</li>
</ul>
<p>Коли Катерина Десницька зі служницею Чам поверталася з тривалої подорожі по Китаю, Японії та Канаді в Сіам, у січні 1919 р. на особистій яхті Чакрабон зустрів дружину в Сінґапурі. Єдине, про що він просив українську дворянку, – змиритися з другою офіційною дружиною. Навіть не третьою, як було у батька та діда. Лек клявся, що Катя назавжди залишиться його улюбленою дружиною. Користуючись національним світоглядним терміном, він пристрасно пояснював:</p>
<ul>
<li>Зрозумій, кохана: принцеса Чаваліт – мій нинішній Сабай (насолода – О.Р.), тоді як ти назавжди залишатимешся – Сабай-Сабай (найвищий ступінь задоволення; абсолютно прекрасно; все гаразд; суцільна приємність; усі зручності; жодних проблем! – О.Р.).</li>
</ul>
<p>Чула Чакрабон з дружиною Елізабет Хантер</p>
<p>Та ні, принц Сіаму не мав славу хтивого любострасника, але могутній буйвіл любить скубати свіжу травичку. Такою була давня національна традиція, яка, між іншим, збереглася й до сьогодні. Якщо в Таїланді чоловік хоче і може собі дозволити взяти міа ної (“побічна дружина”), нема проблем. Хоч юридично міа ної не стане дружиною у повному розумінні того слова, але виконуватиме всі її функції. Полігамія тут можлива доти, поки не поскаржиться головна дружина. Скажу більше, міа ної підвищує статус чоловіка, оповиваючи його ореолом чоловічої сили. У більшості випадків законна дружина мовчки терпітиме всі коники зрадливого чоловіка, бо з дитинства їй утовкмачили, що мужчини “всі такі” і довго жити з однією жінкою фізично не можуть.</p>
<p>З іншого боку, давнє тайське прислів’я говорить, втішаючи перебірливу стать:</p>
<ul>
<li>«Зуживай гострий чилі з однієї чашки», – що можна тлумачити, як «чоловік однаково повертається до коханої жінки».</li>
</ul>
<p>А ось Катерина Десницька сказала категоричне “ні”, а потім написала листом:</p>
<ul>
<li>Хочу лише зауважити, що, як не прагну, не збагну твоїх почуттів: як це може бути, що в тебе однакові почуття до принцеси і до мене. Де правда? Так, останнім часом я змучила тебе всіма цими запитаннями, але і ти маєш зрозуміти мене. У минулому ми жили як одна людина, розділяючи і думки, й почуття одне одного. Моє серце крається, як подумаю, що ти хочеш жити інакше&hellip; Думай про мене, як про хвору людину, але ти – єдині мої ліки&hellip; Лек, ти так мучиш мене всім цим.</li>
</ul>
<p>Розлучення вона зажадала, а від королівських аліментів за мовчання відмовилася, погодившись щороку отримувати лише 1200 фунтів. Колись зразкове подружжя розлучилося. Їхній спільний син Чула Чакрабонс, як спадкоємець престолу, залишився у Сіамі. Улітку 1919 р. Катерина Десницька залишила Банґкок та виїхала у Шанхай до рідного брата Івана Десницького, колишнього білогвардійського офіцера, котрий служив дипломатом. У Піднебесній лучанка стала до благодійної співпраці із Китайським відділенням Червоного Хреста.</p>
<p>Мовчки, не дбаючи про очищення власної карми, вона тулила золоту фольгу на спину статуї Будди. (Робити щось добре, не чекаючи винагороди, коли людина власним коштом купує фольгу і покриває спину Бодхісаттви, аби ніхто її не помітив, як це роблять деякі набожні тайці).</p>
<p>Принцеса Катерина</p>
<hr>
<p>Справжні проблеми не сховаєш, або, як кажуть тайці:</p>
<ul>
<li>Мертвого слона не укрити листком лотоса.</li>
</ul>
<p>Тим часом зіпсувалися плани на створення нової вінценосної сім’ї. Бо Рама VI із династії Чакрі власною волею заборонив Чакрабонґсе Бхуванадху одружуватися з принцесою Чаваліт, бо вона була… його кузіною; це притому, що його ж мати-королева, дружина короля – Саовабха Пхонґсрі, також доводилася монарху, Рамі V, двоюрідною сестрою.</p>
<p>Ось так у цивільному шлюбі й жила пара коханців – чим далі, тим більше не розуміючи одне одного… На початку червня 1920 р. принцеса Чаваліт, прихопивши пасинка Чулу, покликала принца Сіаму піти на яхті на прогулянку, тоді як той не перший день страждав на нежить. У хворого трималася висока температура, але гордість Лека і небажання виглядати в очах 17-річної “молодшої дружини” кволим мужчиною, змусили його підвестися з ліжка. На палубі він надихався свіжим морським повітрям, нахапався холоду – й 11 червня 1920 р., на другий день після повернення в Сінґапур, у віці 37 років від запалення легенів помер.</p>
<p>Коли із Китаю Катерина Десницька примчала у Банґкок на церемонію поховання колишнього чоловіка, з’ясувалося: згідно з заповітом, майно покійного розподілене між десятирічним сином Чулою та 17-річною принцесою Чаваліт. Вбачаючи в такому рішенні неподобство, шостий король Сіаму Рама VI наказав розділити статки та майно між трьома найближчими родичами небіжчика.</p>
<p>Взагалі, у той період династія Чакрі пережила найважчі часи. Буквально за якихось шість років – 1919-1925 рік – королівський палац струсонула хвиля сумних подій. Першою пішла з життя королева-мати Саувабха Пхонґсрі, затим – три рідних брати короля, потім – шість зведених братів і, зрештою, сам король Рама VI. Якби наглою смертю принц Чакрабон не помер, згідно з законним правом успадкування влади, він реально став би королем Сіаму. Не судилося&hellip;</p>
<p>Фельдмаршал Чекрабонгсе</p>
<hr>
<p>Катерина Десницька-Бхуванадх (Catherine Desnitskaya) придбала в Шанхаї будинок, верхній поверх якого, за підказкою брата Івана, здавала у найм. Одним із квартирантів виявився американський електрик Ґарі Клінтон Стоун (Harry Clinton Stone; 1887-1965) із м.Уоллей-Сіті, Північна Дакота. 4 березня 1921 р. у Шанхаї за адресою Вань-пу Роуд, 1 (Wangpoo Road), вони побралися, про що у книзі державної реєстрації актів цивільного стану було зроблено запис під №133/1933.</p>
<p>Українська дворянка не була круглою, наче лайм, як тайці називають людину, яка прагне втекти від проблем. Із рідним сином Катерина Іванівна побачилася 1923 р., коли Чула вже навчався в приватній школі у Великобританії. Вихований у тайській традиції, він матері не подарував того, що вона покинула батька. Разом із тим, серце української дворянки краятиметься до спочину, і Катерина Іванівна напише непоступливому Чулі:</p>
<ul>
<li>Знаєш, я залишила Сіам з усмішкою, хоча серце моє розривалося від болю. Твій батько помер для мене того дня, коли я виїхала з нашого палацу.</li>
</ul>
<p>Із початком Другої світової війни у 1939 р. Катерина Стоун-Десницька і Ґарі Стоун переїхали до міста Портланд, Ореґон, де чоловік мав будинок, а невдовзі розлучилися. Улітку 1945 р. Катерина Десницька перебралася до Франції та оселилася під Парижем, де мешкала вдова її брата Івана і племінники. Цікаво, що у Франції особистим секретарем Катерини Іванівни Десницької став Микола Пумський – той самий тілоохоронець її першого чоловіка таєць Най-Пум Сак, який через більшовицький переворот вимушено втік із Росії й не повернутися на батьківщину.</p>
<p>Померла сіамська принцеса в екзилі 3 січня 1960 р. від раптового серцевого нападу. Її поховали на православному цвинтарі під Парижем.</p>
<p>Чула</p>
<hr>
<p>Її сина Чулу Чакрабонса, котрого всіляко пестила королівська родина, відправили державним коштом навчатись у Великобританію, де Його Королівська Високість Принц відвідував у Лондоні знамениту школу для хлопчиків Херроу (Harrow School), потім, у Хартфорді – респектабельний Триніті-коледж (Trinity College) Кембриджського університету. До Таїланду він повернувся 23-річним юнаком, коли на батьківщині геть усе змінилося.</p>
<p>Після революції 1932 р. у Сіамі монарх перетворився на номінального очільника держави, а вища аристократія (принци), взагалі, виявилася відстороненою від влади. У 1935 р. король Рама VII Прачадіпок (1893-1941) – до речі, молодший брат Чакрабона – зрікся трону та емігрував до Великобританії. Невдовзі принци-кузени – Чула та Біра (Бірабонґзе Банудей Банубанд; 1914-1985), стали частими гостями в його англійській резиденції.</p>
<p>За кілька місяців Чула Чакрабон разом із принцом Бірою заснували команду автогонщиків “White Mouse Racing” (“Стайня Білої миші”). Першу гонку принц Біра провів у 1935 р. у Брукленді, пілотируючи новітню модель боліда “Riley Imp”, розфарбованого у блакитний та жовтий кольори. Трохи згодом Чула Чакрабон придбав для родича один із найпотужніших гоночних автомобілів “ERA-R2B”, що дістав назву “Romulus”.</p>
<p>Настав час, і в Кенґсінґтоні, графство Мідлсекс у 1938 р. сіамський принц Чула пошлюбив британку Елізабет Хантер (Elisabeth Curling Hunter; 1915-1971) та пустив коріння в англійському графстві Корнуел. У подружжя 2 серпня 1956 р. народилася єдина дочка – Наріса Чакрабон (Narisa Chakrabongse), котра, до речі, також носить титул принцеси рангу Мом Раджавонґсе.</p>
<p>За деякими джерелами, у 1950-х рр. Чула Чакрабонс працював коментатором на лондонській радіостанції та написав історію сіамської королівської династії Чакрі, до якої належав сам. Саме в тій книжці вперше він розповів про долі батьків.</p>
<p>Чакрабон із сином Чалою</p>
<hr>
<p>Якщо є нація гедоністів, то це тайці.</p>
<p>Зокрема, про майбутнє вони майже не турбуються. Психіатри, які присвятили себе – для Західного світу – тій нагальній проблемі, роботи у Банґкоці не знайдуть. Безтурботність тут виражається по-різному, наприклад, у ставленні до грошей.</p>
<p>Тайці – нікудишні накопичувачі. Зарплату вони тринькають швидше, аніж заробляють. Для них гроші – це засіб отримати задоволення зараз, негайно, а не “недоторканний запас” на якийсь невідомий “чорний день”, який невдовзі може настати. А може – й не настати.</p>
<p>Тож тайці щиро вірять, що гроші ще будуть. Вони схожі на урожай на селі.</p>
<p>Той іноді більший, іноді – менший.</p>
<p>Не дивуйтеся, коли десь у Таїланді наприкінці місяця ви побачите… довгі черги біля банкоматів. То вишикувались люди, котрі вже геть усе розтринькали і сподіваються, що зарплата… вже надійшла.</p>
<ul>
<li>Сertain things are uncertain things. (Лише зрозуміле по-справжньому незбагненне).</li>
</ul>
<p>Олександр Рудяченко


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="солонін-трійка-губителів-росії-ленін-сталін-гітлер-близнюки-брати--ленін-і-гітлер-а-сталін-їм-не-близнюк-він--шакал">&ldquo;Солонін: Трійка губителів Росії: Ленін, Сталін, Гітлер. Близнюки-брати – Ленін і Гітлер. А Сталін їм не близнюк. Він – шакал&rdquo;</h3>
<p><img src="https://gordonua.com/img/article/13495/99_big.jpg" alt="img"></p>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>


<h3 id="моніторинг-підсумкових-випусків-новин-ua-першого-за-7-12-жовтня-2019-року">&ldquo;Моніторинг підсумкових випусків новин «UA: Першого» за 7-12 жовтня 2019 року&rdquo;</h3>
<p><img src="https://stv.detector.media/content/news/005000-006000/rada_4143_sm_5251.jpg" alt="img">
Моніторинг підсумкових випусків новин «UA: Першого» за 7-12 жовтня 2019 року</p>
<p>5677 18 жовтня 2019 ГО «Детектор медіа» 62 версія для друку На звітному тижні жовтня в новинах «UA: Першого» порівняно з попереднім періодом моніторингу у вересні було значно менше порушень більшості стандартів.</p>
<p>У тексті кожного матеріалу маркуються ключові ознаки порушень стандартів:</p>
<p>жовтим шрифтом — ознаки порушення стандарту відокремлення фактів від думок (тобто журналістські оцінки й висновки, а також слова, які є маркерами суб’єктивної думки),</p>
<p>голубим шрифтом — ознаки порушення стандарту достовірності інформації (тобто відсутність чи розмитість посилання на надійне джерело інформації),</p>
<p>червоним шрифтом — ознаки порушення стандарту точності (тобто фактична неточність або критична для точності розмитість фактичної інформації).</p>
<p>Зауваження у тексті даються так: (напівжирним шрифтом і в дужках).</p>
<p>У кінці сюжету напівжирним шрифтом описово — про порушення стандартів оперативності, балансу думок і повноти інформації.</p>
<p>Також подано важливі теми кожного дня, про які не згадувалося у випуску новин.</p>
<p>Порушення стандартів точності й оперативності визначаються за допомогою повідомлень агентства УНІАН. Якщо певний факт «UA: Перший» та «Українське радіо» подають однаково, а УНІАН інакше, — в таких випадках правильним вважається подача факту суспільними мовниками.</p>
<p>Для збільшення зображення клікніть на нього</p>
<ul>
<li>Перше число — абсолютна кількість, друге — відсоток від загальної кількості досліджених матеріалів.</li>
</ul>
<p>На звітному тижні жовтня в новинах «UA: Першого» порівняно з попереднім періодом моніторингу у вересні було значно менше порушень більшості стандартів. Так, порушення стандарту балансу думок було лише в одному матеріалі (або ж у 2 % від усіх досліджених матеріалів тижня, у вересні таких було 7 %), значно менше, ніж у вересні, було порушень стандарту достовірності — у 7 % матеріалів (у вересні було в 26 %), стало менше порушень стандарту повноти інформації — у 24 % матеріалів (у вересні було в 41 %). Кількість порушень стандарту відокремлення фактів від думок залишилася приблизно на тому ж рівні (у жовтні — у 18 % матеріалів, у вересні — 19 %). Не було порушень стандарту точності подачі інформації (у вересні таке порушення було в одному матеріалі). Порушень стандарту оперативності не було, як і у двох попередніх періодах моніторингу. Матеріалів із ознаками замовності протягом тижня не було (у вересневому періоді моніторингу був один такий матеріал).</p>
<p>На звітному тижні стандарт балансу думок було порушено в одному матеріалі із 55 досліджених (2 %).</p>
<p>8 жовтня в матеріалі про підозру двом одеським патрульним поліцейським у катуванні затриманих самим підозрюваним чи їхньому захисту слова у відповідь не надано.</p>
<p>На звітному тижні порушень стандарту оперативності подачі інформації не було в жодному матеріалі (0 %).</p>
<p>Стандарт достовірності подачі інформації на звітному тижні порушувався в чотирьох матеріалах із 55 досліджених (7 %).</p>
<p>Двічі це були посилання на неназвані, неперсоніфіковані джерела в певних структурах:</p>
<p>«Двох затриманих патрульні лупцювали ногами, бо хотіли вибити зізнання в крадіжці, розповіли прокурори» (8 жовтня).</p>
<p>«У поліції Луганщини твердять, вимоги поліцейських були законними» (9 жовтня).</p>
<p>Одного разу посилалися на інтернет-сторінку в соцмережі без належної верифікації: «На своїй сторінці у фейсбук патрульна поліція повідомила, що керівництво відомства вкрай негативно ставиться до протиправних дій з боку своїх співробітників, а правоохоронці відсторонені від виконання службових обов'язків» (8 жовтня).</p>
<p>Ще у двох матеріалах взагалі не було посилань на джерела фактичної інформації, зокрема: у матеріалі про закінчення ремонту автомагістралі на Запоріжжі (8 жовтня) й у матеріалі про призначення суддів у Нідерландах для процесу по збиттю рейсу МН17 (9 жовтня).</p>
<p>Стандарт відокремлення фактів від думок порушувався в десяти матеріалах із 55 досліджених (18 %).</p>
<p>Час від часу журналісти використовували оцінну лексику:</p>
<p>«Об'їжджав перешкоду і вилетів на узбіччя, де стояли люди» (7 жовтня).</p>
<p>«13-річній Софії Іванько довелося зніматися в екстремальних умовах» (7 жовтня).</p>
<p>«До мечеті в кримському селі Курчі вдерлися російські силовики» (11 жовтня).</p>
<p>Раз було вжито образність з оцінним значенням: «“Формула Штайнмаєра”. Що ж це таке? Як вона працює? Це намагалися пояснити чиновники жителям Рівного. Сюди відрядили працівників трьох міністерств: закордонних справ, оборони та в справах ветеранів. Слухати ж їх покликали самих ветеранів і студенток-першокурсниць. Це мав бути такий собі переклад “формули” з дипломатичної мови на народну» (8 жовтня).</p>
<p>Були випадки, коли журналісти замінювали нейтральні дієслова, що позначають дію «сказав», на такі, що містять певну оцінку характеру цієї дії, або ж на лексику урочистого стилю:</p>
<p>«Алла Войталюк зізнається, що ідея подати кандидатуру Лесі Шевчук на конкурс виникла в колективі школи» (8 жовтня).</p>
<p>«Білецький раніше заявляв, що ветерани залишатимуться в Золотому, навіть якщо будуть виведені війська» (9 жовтня).</p>
<p>«Ні про яку капітуляцію мова йти не може, заявив президент України Володимир Зеленський в Одесі» (11 жовтня).</p>
<p>«Дональд Трамп тиснув на Держдепартамент, тому і довелося поїхати з України, заявила експосол США Марі Йованович» (11 жовтня).</p>
<p>У двох випадках журналісти самотужки оцінювали кількість людей на протестних акціях, замість отримати такі оцінки від організаторів акцій і правоохоронців:</p>
<p>«Через це Тетяна та ще з півсотні людей прийшли сьогодні на акцію, яку назвали “МОЗ — це дно”» (9 жовтня).</p>
<p>«Сутички під посольством Туреччини. Кількадесят людей прийшли сюди, бо вони проти військової операції в Сирії» (11 жовтня).</p>
<p>Стандарт точності подачі інформації на звітному тижні не було порушено в жодному матеріалі (0 %).</p>
<p>Стандарт повноти подачі інформації порушувався у 13 матеріалах із 55 досліджених (24 %).</p>
<p>У матеріалі про пікетування російського посольства в Києві 7 жовтня не було згадки про те, що ніхто із представників посольства до протестувальників не виходив.</p>
<p>Решта порушень стандарту повноти була наслідком порушення інших стандартів — балансу думок (брак необхідних для повноти інформації коментарів) і достовірності інформації (брак чітких посилань на джерело фактів). А також часом була недостатньою деталізація в коротких формах подачі інформації.</p>
<p>Протягом звітного тижня на каналі не було жодного матеріалу з ознаками можливої замовності (0 %).</p>
<p>7 жовтня (понеділок):</p>
<ol>
<li>«Суд відправив екснардепа Пашинського під арешт без права застави у справі про стрілянину 2016 року</li>
</ol>
<p>Ведуча: До 24 грудня буде за ґратами екснардеп Сергій Пашинський. Право внести заставу він не має. Такий запобіжний захід вибрав йому Печерський райсуд столиці. Сама справа, нагадаю, 2016 року, тоді Пашинський вистрелив чоловікові в ногу на дорозі під Києвом. Пашинський в суді сказав: стріляв, щоб захиститися.</p>
<p>Сергій Пашинський, екснардеп: З метою зупинити рух на себе, я дістав, який був при мені пістолет, і зробив перший постріл в повітря з криком «Стоять». Не дивлячись на це, пан Хімікус наблизився до мене і вдарив пляшкою по голові. Я втратив орієнтацію, впав, що моя дружина знаходиться в трьох метрах біля мене, я з метою зупинити все-таки цей напад, після удару по голові, був змушений застосувати зброю і вистрелив свідомо йому в ногу, щоб його зупинити.</p>
<p>Ведуча: Чоловік, в якого стріляв Пашинський, розповів свою версію подій.</p>
<p>В'ячеслав Хімікус, потерпілий: Повернувся, от так от стояла людина, ну невеликого росту, коло грудей пістолет. Все, що пам'ятаю, ну водій тоді по путі казав, що я ще на його мовляв, що “кинь зброю”, ответа нікакого, б'ю бутилкою по голове, получаю выстрел, ну одновременно, по сути, если б не ударил, то уже б тут бы не стоял. Рука пошла вниз, когда я его двинул и он выстрелил. Попал в ногу.</p>
<p>Ведуча: Про підозру Сергієві Пашинському, нагадаю, слідчі повідомили 4 жовтня. Майже через три роки після стрілянини, за версією слідства, в новорічну ніч 31 грудня 2016-го Пашинський після словесної перепалки поранив місцевого жителя на Київщині, вистрелив йому в ногу. Пістолет був нагородним. 2017-го слідчі справу закрили, не побачивши складу злочину. Нещодавно її поновили».</p>
<ol start="2">
<li>«У Харкові суд дав 11 років організаторці вибуху в пабі “Стіна”</li>
</ol>
<p>Ведуча: 11 років за ґратами з конфіскацією майна — цей вирок Харківський суд виніс Марині Ковтун, її звинувачують у підриві пабу “Стіна” в 2014-му. Тоді травми зазнало 13 людей. Слідчі з'ясували, що жінка принесла вибухівку до пивного ресторану і передала її виконавцю теракту. Чи визнала сама засуджена свою провину? Дивіться далі.</p>
<p>Роман Черненко, бармен пабу “Стіна”: В день вибуху, теракту працював, виконував свої обов'язки ось тут.</p>
<p>Кореспондентка: Роман Черненко працює барменом у пабі “Стіна”. Майже п'ять років тому у листопаді тут стався вибух.</p>
<p>Роман Черненко: Раптом вибух, темрява. Вщент був знищений диван, який стояв на цьому місці, пробита барна стійка, потрощене дерево на барі. Ми залишили це місце, де залишили вибухівку.</p>
<p>Кореспондентка: Ось кадри тих подій. Це вулиця Римарська, неділя, центр міста. За даними слідства, біля барної стійки спрацювала міна. Травми отримали 11 людей. Того ж місяця правоохоронці затримали підозрювану. Марині Ковтун 52. Суд тривав майже 5 років. Прокурор просив для Ковтун 12 років колонії. Сама обвинувачувана просила для себе виправдовувального вироку, провини не визнала.</p>
<p>Кореспондентка: Чому змінили думку? Я знаю, що ви не визнавали свою провину.</p>
<p>Марина Ковтун, обвинувачена: Я ничего не говорила.</p>
<p>Кореспондентка: Сьогодні колегія суддів оголошує вирок у справі. Його зачитують майже 5 годин і ось рішення. Ковтун визнали винною за двома статтями. Це “теракт” і “незаконне поводження зі зброєю”.</p>
<p>Віта Дубовик, прессекретар прокурора області: В цілому ми дуже задоволені тим, що основна частина обвинувачення була підтверджена судом. Це обвинувачення у наданні знаряддя для скоєння терористичного акту у пабі “Стіна”.</p>
<p>Кореспондентка: Адвокат обвинувачуваної Євгеній Оленєв говорить: подаватимуть апеляцію.</p>
<p>Кореспондентка: Який вирок ви вважаєте справедливим?</p>
<p>Євгеній Оленєв, адвокат обвинуваченої: Виправдовувальний у цьому випадку.</p>
<p>Кореспондентка: На оскарження в обох сторін є місяць. За словами Оленєва, до Ковтун застосовується закон Савченко. Один день в СІЗО рахується за два дні позбавлення волі. Якщо рішення набере сили, у колонії Ковтун проведе менше року».</p>
<ol start="3">
<li>«Нестача пального не була причиною авіакатастрофи під Львовом</li>
</ol>
<p>Ведуча: Нестача пального не могла стати причиною падіння літака поблизу Львова. Слідчі відкинули цю версію. Кажуть: перед екстреним приземленням літак ішов чітко за маршрутом на посадку. Екіпаж не подавав ніяких аварійних сигналів, аж поки борт раптово не зник з радарів. Сталося це нагадаю в п'ятницю. Загинуло п’ять членів екіпажу, троє в лікарні.</p>
<p>Кореспондент: Троє членів екіпажу зараз у 8-й міській лікарні Львова. Два з них бортінженери, та один технік.</p>
<p>Лікар: Усі пацієнти будуть потребувати досить тривалого стаціонарного лікування. По протоколу, найшвидше пацієнти будуть потребувати заміни методу металоконструкції, тобто при поступленні переломи були зафіксовані апаратами зовнішньої фіксації. Після того, коли стан стабільний, як правило, підміняється на пластини, стержні або інші методи.</p>
<p>Кореспондент: Поліція розглядає чотири версії причин падіння літака: помилка пілота чи команди диспетчерського пункту, погодні умови та технічна несправність літака.</p>
<p>Андрій Кумечко, начальник слідчого управління Нацполіції Львівщини: Підстава ухвалилась слідчого в суді. Проведено обшук самого літака, вилучено аварійний самописець і скерований на відповідні дослідження та експертизи.</p>
<p>Кореспондент: А експерт Кирило Новіков, який керував проєктом будівництва в галузі цивільної авіації, припускає, що літак міг бути несправний.</p>
<p>Кирило Новіков, авіаексперт: Антонівські літаки, загальну статистику якщо брати, переважно, якщо й падали, то падали через людський фактор або через сукупність факторів, одним з яких так само залишається людський фактор. Враховуючи, що досить досвідчений був екіпаж, то я думаю, що людський фактор тут навряд чи буде мати місце.</p>
<p>Кореспондент: Державна авіаслужба тимчасово припинила ліцензію авіакомпанії “Україна-аероальянс”, якій належав літак Ан-12. Голова правління Державіаслужби України Андрій Бондар розповів, що тепер вони не мають права здійснювати комерційні перевезення. Борт упав 4 жовтня близько 7-ї години ранку у селі Сокільники поблизу Львова і розбився. П’ятеро людей загинуло».</p>
<ol start="4">
<li>«На автоперегонах у Черкасах збили чоловіка</li>
</ol>
<p>Ведуча: В реанімації лишається чоловік, котрого збила автівка на перегонах у Черкасах. Сталося це вчора, якоїсь миті машину одного із гонщиків занесло на тротуар, де стояли глядачі. Ганяли автомобілі міськими вулицями, згоду на це в міськраді дали, дозволили перекрити дороги. Організатори покликали і поліцію. Після аварії речниця відомства розказала, що зміну перекриття вулиць ні організатори, ні представники влади не узгоджували.</p>
<p>Кореспондентка: Дорожньо-транспортна пригода сталася на цьому місці, автомобіль рухався вулицею 30 років перемоги, об'їжджав перешкоду і вилетів на узбіччя, де стояли люди. А це сам момент аварії, його зняв сам Данило Стороженко. Пригадує, це сталося о 16:30. Машина одного із учасників змагань злетіла з траси та в'їхала в людей. Троє осіб було травмовано, двоє від госпіталізації відмовилися.</p>
<p>Данило Стороженко, свідок події: Як на відео видно, на інших, що мати з дитиною успіли відпригнути, а мужчина знімав і просто не бачив, що на нього летять машини. Він вибіг і побіг до чоловіка, якого він збив, подивитись що з ним трапилось.</p>
<p>Кореспондентка: Водій, що був за кермом автівки, Олег Коваленко, каже: для нього це не перші змагання, момент аварії пам'ятає добре. Чоловік, якого збили, виявився його знайомим.</p>
<p>Олег Коваленко, водій: Дві сесії я проїхав добре, а на третій сесії, перше коло, машина потрапила в неконтрольований занос, з якої причини — не можу сказати. Зараз мене цікавить не організація чи машина, мене цікавить як почуває себе Андрій. Мені сказали, що він вже говорить, але досі всі на нервах, всі чекаємо.</p>
<p>Кореспондентка: Зі слів головного лікаря 3-ї міської лікарні Олександра Федорука,- травмований чоловік нині перебуває в реанімації.</p>
<p>Олександр Федорук, головний лікар 3-ї міської лікарні: Стан пацієнта на момент поступлення тяжкий, йому надано допомога, було проведено перше оперативне втручання. І він знаходиться в відділенні анестезіології в тяжкому стані.</p>
<p>Кореспондентка: Зі слів виконувачки обов'язків речника Нацполіції області Наталії Ткачук, поліція відкрила кримінальне провадження за статтею “необережне тяжке тілесне ушкодження”.</p>
<p>Наталія Ткачук, в.о. речника Нацполіції Черкаської області: Наразі слідство встановлює всі обставини події, збирає всі речові докази.</p>
<p>Кореспондентка: У організаторів був дозвіл на проведення змагань від міськради. За словами організатора перегонів Володимира Сидоренка, вони відбулися відповідно до всіх правил проведення змагань автоспорту. З усіма документами, поліція забезпечувала перекриття руху вулицями і чергували «швидка» та рятувальники.</p>
<p>Ведуча: І нині виконавчий комітет Черкаської міськради вирішив: віднині будуть кликати комісію на всі засідання, де видаватимуть такі дозволи на проведення перегонів міськими вулицями».</p>
<ol start="5">
<li>«Як відбувають покарання Дронов і Зайцева</li>
</ol>
<p>Ведуча: Йому дозволяють користуватися власним ноутбуком, а на обід годують кукурудзяним супом та яловичиною. Де опинився, щойно почув вирок, харківський водій Геннадій Дронов? Щоб перевірити це кореспонденти Суспільного поїхали до Крюкового на Полтавщині. Тут, у місцевій колонії і відбуває покарання один із винуватців аварії на Сумській, де загинуло шестеро людей. Він до журналістів виходити не схотів. Розказати, як живе, у котрій прокидається та що їсть засуджений, зголосилися працівники тюрми.</p>
<p>Кореспондентка: Це Крюківська виправна колонія із мінімальним рівнем безпеки і з полегшеними умовами тримання. Тут відбувають покарання засуджені за злочини з необережності та колишні правоохоронці. Від 29 серпня тут перебуває і Геннадій Дронов.</p>
<p>Сергій Мартинець, начальник відділу Крюковської виправної колонії №29: На даний час засуджений Дронов не працевлаштований, то він виходить на прибирання прилеглої території. Цю територію, де ми стоїмо, також прибирають засуджені, в тому числі і Дронов, який перебуває в цьому відділенні. Поведінка в нього задовільна, даже добра. Він виконує всі законні вимоги адміністрації, не порушує.</p>
<p>Кореспондентка: Це житлова зона, де перебуває Дронов. Проживає у такій кімнаті. Разом з ним ще двоє чоловік. Прокидаються разом о 6-й ранку, їм дозволяють користуватися особистими ноутбуками без інтернету.</p>
<p>Сергій Мартинець: У кожній кімнаті, як ви бачите, є ліжка, тумбочки і прикроватні табуретки. По розпорядку для він піднімається, робить заправку, згідно графіка робиться уборка в кімнаті. До мережі інтернет доступ дозволяється в комп'ютерному класі.</p>
<p>Кореспондентка: Харчування у цій колонії триразове.</p>
<p>Ніна Арендар, керівник їдальні: Сьогодні в нас на обід суп з кукурузної крупою, каша перлова з соусом та м'ясом гов'яжим. На салат в нас кабачки консервовані і хліб.</p>
<p>Кореспондентка: Дронов має право на щоденні побачення до 4 годин, також на тривалі. Тут разом із рідними засуджений може лишитися у звичайній кімнаті вартістю 52 гривні за добу з людини, або підвищеного комфорту. У ній двоспальне ліжко, шафа, телевізор, також туалетна кімната та кухня. Така коштує 180 гривень.</p>
<p>Сергій Мартинець: Побачення дається засудженим один раз на місяць, до трьох діб, вони мають право на тривалі. Надаються вони тільки з близькими родичами.</p>
<p>Кореспондентка: Відбувати покарання у цій колонії Геннадій Доронов має до грудня 2027 року. До Крюковської колонії що на Полтавщині він потрапив у серпні 2019-го. До цього майже два роки він відсидів у Харківському СІЗО.</p>
<p>Ведуча: Друга винуватиця аварії Олена Зайцева, яку теж засудили до 10 років тюрми, нині в Покровському виправному центрі на Дніпропетровщині. Тут тримають жінок, котрі вчинили злочин вперше з необережності. Рівень безпеки в'язниці мінімальний. Засуджені мешкають у чотириповерховому гуртожитку. На території є медпункт, пральня, перукарня, бібліотека, тренажерний зал і капличка. До виправного центру Олену Зайцеву етапували на початку вересня і працює вона в майстерні, де вишивають сорочки, серветки і рушники. Аварія на Сумській в Харкові, нагадаю, сталася два роки тому. Дронов рушив на перехресті на жовтий, вдарив машину Зайцевої, що їхала на червоний. Авто відкинуло на людей на тротуарі. Шестеро загинули, стільки ж були поранені. Олена Зайцева провину визнала. Генадій Дронов — ні».</p>
<ol start="6">
<li>«Бойовики зірвали розведення військ в Золотому і Петрівському</li>
</ol>
<p>Ведуча: Бойовики зірвали розведення військ в Золотому та Петрівському. Від лінії розмежування відійти на кілометр сторони мали сьогодні. Через ворожі обстріли цей процес довелося відкласти щонайменше на тиждень, розповів міністр закордонних справ Вадим Пристайко.</p>
<p>Вадим Пристайко, міністр закордонних справ України: На превеликий жаль, ви знаєте самі, що були обстріляні кілька днів тому назад, були обстріляні і Петрівське, і Золоте. А наскільки ви теж пам'ятаєте, наша домовленість була про те, що розведення починаються на сьомий день після того, як на конкретній цій ділянці зберігається мир і не відбуваються обстрілів. Саме тому, нам тепер треба чекати, поки відбудеться наступний період в сім днів, який має довести, що сторони мають серйозні наміри і готові до подальших кроків, таким, як буде розведення.</p>
<p>Ведуча: Відвести війська від лінії розмежування в Золотому та Петрівському домовилася тристороння контактна група в Мінську. Дату 7 жовтня назвав спецпредставник ОБСЄ Мартін Сайдік. Про розведення військ в білоруській столиці заговорили в 2016-му. Йшлося про три населені пункти, їх ви бачите на карті. Поміж них станиця Луганська, де війська почали відходити 26 червня цього року. Кожна зі сторін має стати щонайменше за кілометр до лінії розмежування. Обов'язкова умова — це відсутність обстрілів упродовж тижня. Спочатку позиції мають покинути військові, потім необхідно демонтувати оборонні споруди і розмінувати територію».</p>
<ol start="7">
<li>«У неділю на київському Майдані відбулося віче “Ні капітуляції!”</li>
</ol>
<p>Ведуча: Коли минулого тижня президент повідомив про розведення військ і погодження “формули Штайнмаєра” — це спровокували протести. Люди вийшли на вулиці в різних містах України, зокрема вчора на столичному Майдані Незалежності провели віче під гаслом “Ні капітуляції”. Потому кілька тисяч людей рушили на Банкову під Офіс президента. Вимагали не відводити армійців від лінії розмежування і не надавати окупованим територія особливого статусу. Вибори ж просили провести тільки, коли Україна повністю контролюватиме кордон, а російські військові підуть геть. Президент до мітингарів не виходив ні вчора, ні минулої середи, коли під Офісом так само протестували люди. В четвер він записав відеозвернення та пояснив, вибори можуть бути виключно за українськими законами і в жодному разі не під дулами кулеметів. “Формулу Штайнмаєра” нині прокоментував сам Франк Вальтер Штайнмаєр. На питання кореспондентки ВВС про те, яка роль Росії в створенні цієї формули, президент Німеччини, який під час переговорів в нормандському форматі був міністром закордонних справ, відповів: “Ніякої”.</p>
<p>Франк-Вальтер Штайнмаєр, президент Німеччини: Перемовини просувалися. Кроки, які мали зробити обидві сторони, були занадто великими. Саме тому формула містить не що інше, як спробу зробити з великих кроків, які учасники конфлікту не хотіли робити, низку менших кроків. Їх досі треба узгодити.</p>
<p>Ведуча: Зустріч у нормандському форматі на рівні президентів і очільників МЗС в Парижі пройшла в жовтні 2015-го. Тоді запропонували “формулу Штайнмаєра” як дорожню карту для виконання мінських угод. В ній зокрема йшлося про особливий статус окупованих територій і місцеві вибори. Через рік така ж зустріч була в Берліні і вона стала поки що останньою. Щоб провести зараз такі переговори ,Росія назвала свою умову: зафіксувати документальну “формулу Штайнмаєра”».</p>
<ol start="8">
<li>«Жителі Золотого збирають підписи під петицією президенту не виводити з позицій українські війська</li>
</ol>
<p>Ведуча: Лишити українських армійців на позиціях проситимуть у президента жителі Золотого. Нині ж вони збирають підписи, з півтисячі селян лишили свої півсотні. Люди бояться опинитися в сірій зоні. Із Золотого повернулися наші кореспонденти.</p>
<p>Кореспондент: У Золотому-4 натепер мешкає з півтисячі людей, розповідає військовослужбовець Збройних сил України Максим, який несе службу на передових позиціях поблизу міста. Щодо ставлення місцевих до запланованого розведення Максим каже так.</p>
<p>Максим, військовослужбовець ЗСУ: Деякі думають, що розведення сторін, це як панацея до миру, але це взагалі не так. Багато людей переживають, що ті, хто саме підпадуть в саме цю демілітаризовану зону, їх місцеві ради скинуть з балансу.</p>
<p>Ніна Кішкіньова, жителька Золотого: Я боюсь, знаете, о чем? Я нахожусь отам от, у посадке. Ну, от нрбз — и посадка. А через посадку там же ж уже другая линия, вы поняли? Не знаю, хоть бы нас не трогал никто.</p>
<p>Ольга Гелевеля, жителька Золотого: Я против, потому что я хочу, чтобы мои дети жили мирно. Я боюсь за детей жизнь. Школа, училище они захоплять, я боюсь.</p>
<p>Максим, військовослужбовець ЗСУ: Основна вимога щодо розведення сторін — як була, так і залишається — це повне припинення вогню. Тобто оскільки сьогодні були обстріли, то сьогодні починаємо відраховувати 7 днів. Потім тільки, можливо, щось будемо говорити.</p>
<p>Кореспондент: Другий день у Золотому вартує понад 70 ветеранів АТО, які воювали на сході з 2014-го. Усі вони проти розведення сил, каже голова політичної партії “Національний корпус” Андрій Білецький.</p>
<p>Андрій Білецький, лідер партії “Національний корпус”: Тут знаходяться ветерани з різних підрозділів. Виключно ветерани. З різних підрозділів, приїхали для того, щоб не кидати українську територію, не кидати українських людей, вони мають право давати відсіч будь-яким протиправним діям, злочинцям або терористичним організаціям, які спробують сюди зайти.</p>
<p>Кореспондент: Давати відсіч — що ви маєте на увазі? Як?</p>
<p>Андрій Білецький, лідер партії “Національний корпус”: Це вбивати ворога завжди.</p>
<p>Кореспондент: Заступник голови Нацполіції України Вадим Троян каже: жодних повноважень на подібні дії у ветеранів АТО нема. Про це сьогодні говорив у Станиці Луганській, куди приїхав разом із міністром оборони Андрієм Загороднюком, головнокомандувачем Збройних сил України Русланом Хомчаком та заступником командувача ООС. У робочу поїздку із собою запросили двох жительок Золотого-4, які проти розведення сил, аби ті побачили, як живе Станиця після розведення військ на 800 метрів, що відбулося цьогоріч 26 червня.</p>
<p>Жителька 1: Так, я і зараз боюсь, але я побачила зовсім іншу Станицю.</p>
<p>Військовий: Чи готові ви тут переночувати?</p>
<p>Військовий: Можна ще людина хоче сказати?</p>
<p>Жителька 2: Так, мы готовы до перемін. Бо це тут, будем казать, дуже красиво. Дай Бог щоб у нас так було, дай Бог.</p>
<p>Руслан Хомчак, головнокомандувач Збройних сил України: Нові позиції українських військових будуть там, де вони були в 2016 році коли перший раз узгоджено, на тому ж місці вони будуть. Вони будуть все контролювати, ситуацію, єдине, тільки не буде прямої видимості між українськими військовими і протилежною стороною, для того щоб не було обстрілів.</p>
<p>Кореспондент: У разі ж обстрілів з боку бойовиків, додав міністр оборони України Андрій Загороднюк, військові одразу займуть нинішні позиції».</p>
<ol start="9">
<li>«18 обстрілів на фронті</li>
</ol>
<p>Ведуча: Тричі стріляли бойовики по позиціях в Золотому на Луганщині й нині. Про це розповіла представниця пресцентру Об'єднаних сил Світлана Халімоненко. Загалом на передовій до 18-ї обстрілів було чотирнадцять. Били бойовики з мінометів, гранатометів і стрілецької зброї. Втрат серед армійців не було. Минулої доби загинув один український військовий, ще одного поранено».</p>
<ol start="10">
<li>«Акція протесту під російським посольством у Києві</li>
</ol>
<p>Ведуча: Показовий суд над Путіним в день народження російського президента провели під російським посольством у Києві. Влаштували акцію звільнені політв'язні.</p>
<p>Кореспондентка: Біля посольства Російської Федерації зібралися колишні політв'язні, щоб провести імпровізоване засідання Гаазького суду. Акцію-перформанс “Суд над Путіним” активісти приурочили до дня народження президента Російської Федерації Володимира Путіна.</p>
<p>Андрій Хрустальов, оператор: Не буде ніколи вам прощення і сльози сотень тисяч матерів, дітей, жінок, ніхто і ніколи вам не пробачить.</p>
<p>Ісмаїл Рамазанов, колишній політв'язень: Сьогодні день народження Путіна. І в цей день ми нагадуємо суспільству, нашим громадянам, громадянам усіх республік, в які Путін засунув свій ніс, що ми, громадяни України, не забули, пам'ятаємо про всі ці злочини, які вчинив Путін і його пропагандисти, його злочинці. Ми громадяни України, які не згодні з цими злочинами, колишні політв'язні. Ми будемо доносити будь-якими способами, хоча б ось такими акціями.</p>
<p>Артур Панов, колишній політв'язень: Мені не байдуже це питання, тому що справді зафіксовано численні військові злочини режиму Путіна. Ці військові злочини — це злочини проти людства, геноцид. Злочини відбуваються не тільки в Україні, не тільки в Грузії, не тільки в Чечні чи інших країнах, вони відбуваються на території самої Росії проти своїх же громадян. Дуже важливо повідомляти, про це говорити, щоб уся світова спільнота знала про це.</p>
<p>Володимир Балух, колишній політв'язень: Вірю в те, що ми дочекаємся цього часу, коли будем свідчити. Найгірше, що вони не рахуються не тільки з окремими людськими судьбами, вони не рахуються з судьбами цілих народів, наприклад кримські татари — це прихована депортація, яку здійснюють вони зараз на даний час.</p>
<p>Андрій Хрустальов: Засудити Путіна на десять пожиттєвих термінів позбавлення волі у тюрмі Російської Федерації під назвою “Чорний дельфін”».</p>
<p>(З точки зору стандарту повноти немає інформації про те, що ніхто із представників посольства до протестувальників не виходив.)</p>
<ol start="11">
<li>«Доля шести українців із затонулого в Атлантиці судна досі невідома</li>
</ol>
<p>Ведуча, ведуча: Доля шести українців із судна “Bourbon Rhode” лишаться невідомою. Шукати їх і далі просить президент Зеленський. Із цим звернувся до свого французького колеги Емануеля Макрона. Буксир затонув у Атлантичному океані 26 вересня, відтоді трьох членів екіпажу, зокрема двох українців, вдалося врятувати. Ще чотирьох знайшли мертвими, з них двоє українців. Корабель затонув під час шторму, коли був за дві тисячі кілометрів від острова Мартиніка. На борту в цей час загалом було 14 членів екіпажу, десять із них українці».</p>
<ol start="12">
<li>«Як знімала конкурсний кліп для дитячого “Євробачення” українська учасниця</li>
</ol>
<p>Ведуча: Співати на даху і мокнути під дощем довелося представниці від України на дитячому “Євробаченні” заради кліпу. І от 13-річна Софія Іванько відзняла конкурсну пісню “Поки вже завтра”.</p>
<p>Кореспондентка: Режисером кліпу став український кіно- і телережисер, кліпмейкер Дмитро Авдєєв.</p>
<p>Дмитро Авдєєв, режисер кліпу: Наша героїня — вона маленька і вона знаходиться у великому місті. І вона не знає, чи допоможе їй це місто, чи не допоможе, вона його боїться. Але коли вона виходить, вона бачить на вулицях прекрасних людей, з якими вона живе поруч, які їй допомагають. Йде вперед, набирається сили, і в кінці на даху співає про те, що тепер вона готова радіти разом з цим містом і представляти свою країну.</p>
<p>Кореспондентка: Зйомки кліпу проходили в центрі Києва та на Подолі біля Річкового вокзалу. У музичному відео взяла участь і минулорічна представниця України на дитячому “Євробаченні” Дарина Красновецька. За сюжетом, вона дарує Софії посмішку, а разом з тим і впевненість у своїх силах. У реальному житті дівчата товаришують і підтримують одна одну.</p>
<p>Даріна Красновецька, представниця України на конкурсі дитячого “Євробачення-2018”: Софія — це дівчина, яка ні в якому разі не буде здаватися, я в цьому впевнена. Буду обов'язково за неї вболівати і надіятись на те, що можливо саме у цьому році Україна отримає перемогу.</p>
<p>Кореспондентка: 13-річній Софії Іванько довелося зніматися в екстремальних умовах. Деякі сцени кліпу відбувались на самій верхівці даху Річкового вокзалу, було дуже вітряно та йшов дощ.</p>
<p>Софія Іванько, представниця України на конкурсі дитячого “Євробачення-2019”: Ми вже знялися з Дариною Красновецькою й ще з одним гостем, про якого зараз не розкажу, тому що це буде сюрпризом. Також мені дуже подобається команда, мені подобається з ними працювати, бо вони круті.</p>
<p>Ведуча: Зі сцени дитячого “Євробачення-2019” ця пісня лунатиме 24 листопада. Відбудеться конкурс цьогоріч у польському місті Глівіце».</p>
<p>У випуску за 7 жовтня повідомлялося про всі важливі теми дня.</p>
<p>8 жовтня (вівторок):</p>
<ol>
<li>«Двох патрульних поліцейських у Одесі підозрюють в катуванні затриманих</li>
</ol>
<p>Ведуча: У тому, що катували людей просто в поліцейському відділку, підозрюють двох правоохоронців з Одеси. Знущання зафіксувала камера спостереження. Двох затриманих патрульні лупцювали ногами, бо хотіли вибити зізнання в крадіжці, розповіли прокурори. Було це в травні, а коли відео потрапило в руки слідчим Державного бюро розслідувань, поліцейським оголосили про підозру. До відділку, де все сталося, поїхали наші кореспонденти.</p>
<p>Кореспондент: На кадрах, опублікованих Державним бюро розслідувань, видно, як двоє поліцейських по черзі б'ють двох чоловіків. Речниця Одеської обласної прокуратури Інна Верба каже: наприкінці травня патрульні затримали двох перехожих і намагалися вибити з них зізнання у крадіжці золотого ланцюга.</p>
<p>Інна Верба, прессекретар прокуратури Одеської області: Вони вночі, десь приблизно о 2-й ночі, побачили двох чоловіків, які були нетверезі. У цих поліцейських виник умисел притягти їх до відповідальності взагалі за інший злочин, до якого вони не мали жодного стосунку.</p>
<p>Кореспондент: Патрульні, яких наша знімальна група застала у цьому відділку вдень, розповідають: про випадок дізналися від колег. Розповідають, що входить в їх обов'язки.</p>
<p>Владислав Рибчинський, сержант поліції: Допит — це вже слідчий, тобто слідчий оперативну групу на місце. Потім, якщо вже виявили крадіжку або щось подібне, ми викликаємо на місце слідчо-оперативну групу. Слідчий приїжджає, опитує та приймає заяву.</p>
<p>Кореспондент: Поліцейським оголосили підозру за статтею “катування”. Їм загрожує до 10 років.</p>
<p>Анжеліка Іванова, речниця ДБР: Поліцейські застосовували щодо них і моральний тиск, і психологічний тиск, супроводжувалося це також застосуванням кийка гумового, крім цього власне лунали погрози в сторону потерпілих.</p>
<p>Кореспондент: Речниця патрульної поліції Одещини Алла Марченко на дзвінки не відповідала весь день.На своїй сторінці у фейсбук патрульна поліція повідомила, що керівництво відомства вкрай негативно ставиться до протиправних дій з боку своїх співробітників, а правоохоронці відсторонені від виконання службових обов'язків. У четвер суд обиратиме їм запобіжний захід».</p>
<p>(Порушено стандарт балансу думок: не надано слово обвинуваченим чи їхнім захисникам.)</p>
<ol start="2">
<li>«На передовій по українських позиціях бойовики до вечора били чотири рази</li>
</ol>
<p>Ведуча: На передовій по українських позиціях бойовики до вечора били чотири рази. Як розповіла представниця пресцентру Об'єднаних сил Світлана Халімоненко, стріляли лише на Донеччині. З мінометів, заборонених «мінськими угодами», гранатометів та стрілецької зброї ворог цілив по укріпленнях армійців поблизу Травневого, на Світлодарській дузі в Приазов'ї. Втрат серед українських військових немає».</p>
<ol start="3">
<li>«У Рівному чиновники з Києва намагалися пояснити людям, що таке “формула Штайнмаєра”</li>
</ol>
<p>Ведуча: “Формула Штайнмаєра”. Що ж це таке? Як вона працює? Це намагалися пояснити чиновники жителям Рівного. Сюди відрядили працівників трьох міністерств: закордонних справ, оборони та в справах ветеранів. Слухати ж їх покликали самих ветеранів і студенток-першокурсниць. Це мав бути такий собі переклад «формули» з дипломатичної мови на народну.</p>
<p>Кореспондент: Усі ці люди — учасники «Діалогу про Україну», зустрічі із представниками Міноборони, Міністерства закордонних справ та Міністерства у справах ветеранів. У залі, де о 10-й ранку повинен відбутися діалог, сидять дівчата, які представляються першокурсницями рівненського вишу.</p>
<p>Студентка: Всі прийшли з Рівненського державного гуманітарного університету. Нас попросили, щоб ми сюди прийшли.</p>
<p>Кореспондент: Хто попросив?</p>
<p>Студентка: Наш декан.</p>
<p>Кореспондент: Окрім студенток-першокусниць у залі зустрічаємо представників ОТГ, міських та сільських рад.</p>
<p>Микола Шустов, голова Олександрійської ОТГ: Хочеться почути дійсно про ці “формули”, які вони є насправді. Знати не по чутках, а почути безпосередньо від представників центральних органів виконавчої влади. Ми хочемо знати, що нас очікує.</p>
<p>Кореспондент: А також учасників бойових дій, які прийшли поставити запитання представникам міністерств.</p>
<p>Андрій Усач, учасник бойових дій на Донбасі: Чому я сьогодні тут? Я маю що сказати під час зустрічі. Але позиція в нас така, що якщо ми там захищали Україну з початку війни, то значить і тут ми її не віддамо.</p>
<p>Кореспондент: “Діалог про Україну” розпочинається з виступу першого заступника міністра в справах ветеранів Антона Колумбета, заступниці міністра оборони Аліни Фролової та політичного директора МЗС Олексія Макеєва. Тема доповідей — «формула Штайнмаєра», розведення військ та соціальні гарантії для ветеранів бойових дій.</p>
<p>Олесій Макеєв, політичний директор МЗС: У вас може бути багато запитань про “формулу Штайнмаєра”. Я вам скажу лише одне. Це ніяка не зрада. І “формула Штайнмаєра” сама по собі не існує в повітрі. Вона може бути частиною плану. В наших планах — змусити Москву забратися геть з Донбасу, а потім і з Криму.</p>
<p>Аліна Фролова, перша заступниця міністра оборони: Першою умовою розведення є те, що на протязі семи діб мають припинитися обстріли в тій точці, в якій буде відбуватися розведення. Тобто, з моменту, коли було проголошено, що в нас Петрівський, Золоте плануються під розведення, то ми очікували зробити це тоді, коли лише будуть припинені обстріли. Обстріли не припиняються. Тому наразі розведення не запущене. Ми чекаємо на виконання умов російською стороною про припинення вогню, для того, щоб ми могли почати процес розведення.</p>
<p>Юрій Поліщук, учасник бойових дій: Поки що одне слово тут лунає найчастіше — “розведення”. По-кацапськи це — “развод”. Відверто кажучи, ніхто з моїх побратимів так і не переконався, що це в інтересах України і українців. Ми бачимо, яка радість і істерика, і хлопання в долоні там іде, в “ДНР” і “ЛНР”.</p>
<p>Аліна Фролова: Ми маємо мати зараз ситуацію, в якій ми будемо мати можливість повернути свою землю. Ця ж можливість не завжди реалізується військовим шляхом. Дуже хотілось би, і я вважаю, що так має бути, що армія має бути поза політикою.</p>
<p>Кореспондент: Зустріч у Рівному тривала понад дві години. Після цього представники Міноборони, Міністерства закордонних справ та Міністерства в справах ветеранів вирушили до Львова.</p>
<p>Ведуча: Рівне — другий регіон, де чиновники розповідають, як влада хоче повернути окупований Донбас. Для цього існує спеціальна урядова програма “Діалоги про Україну”. Першу зустріч урядовці організували в Івано-Франківську. Далі урядовці планують поїхати у Львів та Маріуполь. “Формулу Штайнмаєра” вперше озвучив нинішній президент Німеччини, а тоді міністр закордонних справ Франк-Вальтер Штайнмаєр. Це сталося наприкінці 2015 року на зустрічі нормандської четвірки. “Формула” мала впорядкувати кроки до виконання мінських угод. Україні запропонували зокрема надати окупованим територіям Донбасу особливий статус, спочатку тимчасово, поки там проведуть місцеві вибори, а коли результати визнають спостерігачі ОБСЄ, зафіксувати його на постійній основі. Це був жовтень 2015-го, коли президенти і очільники МЗС країн нормандської четвірки зустрілися в Парижі. Через рік таку ж зустріч мали в Берліні. Вона стала поки що останньою. Щоб провести зараз такі переговори, Росія назвала свої умови: зафіксувати документально “формулу Штайнмаєра”. Минулого тижня представники України, Росії та самоназваних “ЛНР” і “ДНР” в Мінську погодили “формулу Штайнмаєра”. Спецпредставникові ОБСЄ Мартіну Сайдіку кожен надіслав відповідного листа. Погодили в Мінську і розведення військ в Золотому та Петрівському на Луганщині. Вчора його довелося відкласти щонайменше на тиждень через обстріли бойовиків. У 2016 році переговорники визначили три населені пункти, де сторони мали відійти на кілометр від лінії розмежування кожна. Обов'язкова умова — це відсутність обстрілів впродовж тижня. Спочатку позиції мають покинути військові, потім необхідно демонтувати оборонні споруди і розмінувати території. У Станиці Луганській війська, нагадаю, почали відводити 26 червня».</p>
<ol start="4">
<li>«Дорогу, якою возять техніку на передову, відремонтували на Запоріжжі</li>
</ol>
<p>Ведуча: Дорогу, якою возять техніку на передову, відремонтували на Запоріжжі. Її лагодили три роки поспіль. Щоб скінчити, весь час не вистачало коштів. Тепер лишилося привести все до ладу, нанести розмітку та поставити знаки. Інспектувати відремонтований шлях поїхали військові, котрі згодом і прямуватимуть ним на фронт.</p>
<p>Кореспондентка: Саме цією дорогою здійснюється рух військової техніки у зону проведення операцій Об'єднаних сил на Донбасі.</p>
<p>Владислав, військовослужбовець: Молодці заказники, що хоть раз хтось тендер виграв той, хто їх робе ці дороги, а не просто розкрадає, як до цього. Немає поки що інфраструктури на ці дороги, немає де кави випить, не з'їсти щось.</p>
<p>Кореспондентка: Наразі проводяться роботи з благоустрою. Працівники підрядних організацій укріплюють узбіччя, влаштовують тротуари, встановлюють бар'єрні огорожі, дорожні знаки та зупинки громадського транспорту. Бригадир підрядної організації “Автомагістраль-Південь” Андрій Тушкін працює на Оріхівській ділянці.</p>
<p>Андрій Тушкін, бригадир підрядної організації “Автомагістраль-Південь”: Після вкладання асфальту встановлюємо бар'єрні огорожі задля безпечного руху, бо обриви великі. Щоб машина туди не злітала, ставиться бар'єрна огорожа, аби убезпечити, а потім після нашої роботи розмітка ще не завершена, тож будуть робити розмітку, аби виділити проїжджу частину.</p>
<p>Кореспондентка: Ремонт автомобільної дороги національного значення Н-08 Запоріжжя-Маріуполь розпочали ще у 2016 році. Тоді відремонтували дванадцять кілометрів біля села Таврійське. У 2017-му — сорок чотири кілометри, а у 2018-му — п'ятдесят вісім. Цьогоріч сто двадцять три кілометри введуть в експлуатацію. (Не вказано джерело фактичної інформації.)</p>
<p>Андрій Івко, начальник обласної служби автомобільних доріг: У попередніх роках було виділено невелике фінансування. Ми виконали роботи на ті кошти, а на сьогодні поставлено завдання повністю виконати роботи. У 2016–2018 роках були обрані ті ділянки, які за інтенсивністю руху були найбільш навантажені, та за експлуатаційним утриманням потребували негайного ремонту.</p>
<p>Кореспондентка: На продовження ремонту автодороги Н-08 Бориспіль — Дніпро — Запоріжжя — Маріуполь за маршрутом Запоріжжя — Маріуполь уряд виділив один мільярд двадцять чотири мільйони гривень.</p>
<p>Андрій Івко: Товщина покриття вирівнюючого шару десять сантиметрів та верхній шар п'ять сантиметрів. Підрядні організації дають п'ять років гарантії.</p>
<p>Кореспондентка: Автомобільну дорогу національного значення Н-08 Запоріжжя — Маріуполь протяжністю 167,5 кілометрів планують ввести в експлуатацію до кінця цього року».</p>
<ol start="5">
<li>«У Львові люди вимагали звільнення очільника обласної поліції</li>
</ol>
<p>Ведуча: Звільнити очільника поліції Львівщини Василя Віконського вдруге вимагали протестувальники під обласним управлінням. За те що правоохоронці два тижні тому розігнали мітинг у Соснівці. Там люди блокували російські вагони на залізниці. Нині протестувальників під поліцією зібралося півтори сотні, переважно представники громадських організацій та ветерани війни на Донбасі, розповів один з організаторів Олег Дудок. Поміж іншого вони палили фаєри. З управління до людей ніхто не вийшов.</p>
<p>Іван Ройко, учасник акції: Торгівля з Російською Федерацією вугіллям у центрі Львівсько-Волинського вугільного басейну — це абсурд. Друге, що зачепило, це розгін 21-го числа, коли били жінок, дітей, неповнолітніх. Багато жінок постраждало, багато моїх побратимів постраждало, це і я постраждав в цей день.</p>
<p>Ведуча: Залізничні колії в Соснівці місцеві жителі та ветерани вийшли блокувати, коли побачили на вагонах з вугіллям російське маркування. Мітинг тоді правоохоронці розігнали, затримали 28 людей, згодом усіх відпустили. За три дні люди вперше прийшли до обласної державної адміністрації вимагати звільнення Віконського. Сам він тоді сказав, що у відставку його може відправити лише міністр внутрішніх справ. Арсен Аваков ніяк на це не відреагував. Щоб дізнатися, чи справді у вагонах, які бачили мітингарі на Львівщині, було російське вугілля, ми звернулися до Міністерства економіки та торгівлі. Там сказали, нині питання вивчають».</p>
<ol start="6">
<li>«На уроки другий день поспіль не ходять діти в Костянтинівці через карантин</li>
</ol>
<p>Ведуча: На уроки другий день поспіль не ходять діти в Костянтинівці. Ледве вони провчилися місяць, як їх почала долати застуда. Школи позакривали. Те, що робити це доведеться настільки рано, тутешні освітяни не чекали. Карантин оголосили одразу по усьому місту, а школярів, поки ті вдома, вчать дистанційно, щоб не відстали від програми.</p>
<p>Кореспондентка: Єгор Сахно сьогодні в бабусі з дідусем, батьки на роботі. В школі, де він навчається, оголосили карантин.</p>
<p>Тетяна Сахно, бабуся школяра: Його батьки на роботі. І мама, і тато працюють, загалом нікого немає. Так би він був у школі, ходив би на групу продовженого дня. Оскільки є захворювання, щоб діти одне від одного не заражалися, добре, що зробили карантин.</p>
<p>Кореспондентка: Єгор навчається наразі вдома. Сьогодні з бабусею вивчають українську мову, читають твір про осінь. У тебе самого виходить?</p>
<p>Хлопчик: У самого виходить.</p>
<p>Кореспондентка: Тетяна Сахно каже, до дистанційного навчання готові.</p>
<p>Тетяна Сахно: По-перше, думаємо, що ми йому допоможемо, якщо раптом він буде відставати. У них дуже хороша вчителька, вона їм допоможе. Усе буде добре, і це всього лише тиждень.</p>
<p>Кореспондентка: Костянтинівка на тепер — єдине місто на Донеччині, в якому школи в жовтні закриті на карантин, каже начальниця місцевого управління освіти Ольга Барабаш.</p>
<p>Ольга Барабаш, начальниця управління освіти Костянтинівської міськради: У нас буде організоване дистанційне навчання на цей час, тобто діти отримають завдання. На сайтах школи будуть оприлюднені завдання для всіх класів, і тому діти зможуть дистанційно навчатись. Для всіх це було несподіванкою, бо ніхто не думав, що в нас на початку жовтня може бути карантин.</p>
<p>Кореспондентка: Карантин оголосили через те, що діти хворіють на гострі респіраторні інфекції. На сьогодні епідпоріг захворюваності перевищено вдвічі — каже директорка Центру первинної медико-санітарної допомоги Костянтинівської міської ради Тетяна Шишимарєва.</p>
<p>Тетяна Шишимарєва, директорка Центру первинної медико-санітарної допомоги: Серед дітей до чотирнадцяти років — це чотириста двадцять шість випадків захворюваності за період реєстрації з 27 вересні по 3 жовтня. І це дуже такий показник, який зріс за минулий тиждень. Серед дітей підлітків — це сімдесят вісім випадків, і дорослого населення всього шістдесят п'ять.</p>
<p>Кореспондентка: Карантин триватиме тиждень, до 14 жовтня, а з 21 жовтня у костянтинівських школярів розпочнуться осінні канікули».</p>
<ol start="7">
<li>«Басейн для дітей з інвалідністю облаштують в школі Хмельницького</li>
</ol>
<p>Ведуча: Басейн для дітей з інвалідністю облаштують у хмельницькій школі завдяки мрії вчительки. Гроші на будівництво вона виграла, ставши одним із кращих педагогів України. Леся Шевчук потрапила до топ-50 освітянської премії “Global Teacher Prize”. Вона і сама виховує сина з інвалідністю, і знає, з якими проблемами доводиться щодня мати справу батькам таких учнів. Тож і мріяла вчителька про басейн і спеціальний автобус. Як здійснилася її мрія та хто допоміг в цьому?</p>
<p>Кореспондентка: Про свою участь у освітянській премії “Global Teacher Prize Ukraine 2019” вчителька молодших класів Хмельницького навчально-виховного комплексу №31 Леся Шевчук дізналася з листа. У ньому ішлося, що її номінували на премію і вона має заповнити анкету.</p>
<p>Леся Шевчук, вчителька молодших класів Хмельницького НВК №31: Для мене був великий сюрприз, коли я себе побачила в списку топ-50 вчителів. І це були емоції. Спочатку в сльозах вся була, в радості була. Був такий шок.</p>
<p>Кореспондентка: Директорка Хмельницького навчально-виховного комплексу №31 Алла Войталюк зізнається, що ідея подати кандидатуру Лесі Шевчук на конкурс виникла в колективі школи.</p>
<p>Алла Войталюк, директорка Хмельницького НВК №31: Вона не знала, що її подали, “Освіторія” подала на “Мрії збуваються”. Я, звичайно, була в курсі, тому що ми безпосередньо з організатором цього проєкту в телефонному режимі все обговорювали і думали, як це реалізувати, як це краще зробити.</p>
<p>Кореспондентка: Леся Шевчук виховує дитину з інвалідністю, тож в анкеті вказала, що якби виграла мільйон доларів, то витратила б їх на придбання спеціального транспорту для перевезення дітей у візках та облаштування для них шкільного басейну у школі, де навчається її син Богдан.</p>
<p>Леся Шевчук: Великим сюрпризом для мене було те, що саме цю мрію здійснили. І не одну, а вже прямо аж дві. Зміниться життя дітей у 8-й школі — це самий крутий подарунок, який може бути.</p>
<p>Кореспондентка: Син Лесі Шевчук Богдан — учень 7 класу спеціалізованої загальноосвітньої школи №8 з поглибленим вивченням англійської мови. Каже, про участь мами в проєкті знав і пишається нею. Так само, як його друзі і однокласники.</p>
<p>Богдан Шевчук, учень 7 класу СЗОШ №8: Я дуже радий, що мама виграла конкурс. Я дуже люблю плавати. Буду їхати на новому автобусі до школи.</p>
<p>Кореспондентка: Новина про те, що хмельницька школа, де навчаються діти з інвалідністю, отримає новий автобус та кошти на басейн з інклюзією, була доречною, каже директор спеціалізованої загальноосвітньої школи №8 Сергій Куріньовський. Чоловік каже, з 2005 року дітей довозили шкільним транспортом, але він не пристосований для дітей у візках. Загалом у школі навчається 43 дитини з інвалідністю. Серед таких 13 із порушенням опорно-рухового апарату, додає Сергій Куріньовський. У школі налічується 20 інклюзивних класів, а сам заклад пристосований для учнів на візках. Обладнані пандуси, кімнати гігієни, широкі двері у класах, є ліфт тощо. Зараз за кошт міського бюджету будують їдальню на 150 місць вартістю 20 мільйонів гривень».</p>
<p>У випуску за 8 жовтня не повідомлялося про таку важливу тему дня:</p>
<p>В автоаварії в Миколаївській області загинули двоє керівників обласної поліції.</p>
<p>9 жовтня (середа):</p>
<ol>
<li>«Сутичка в Золотому між “Нацкорпусом” і поліцією</li>
</ol>
<p>Ведуча: Поліцейський вистрілив під час сутичок між правоохоронцями та представниками “Нацкорпусу” на Луганщині. Колона, зокрема і ветерани та добровольці, прямували до Золотого, де за мінськими угодами мають розвести війська. Вони проти цього. Заявили, що займуть позиції вояків збройних сил, якщо тих відведуть. Колону в Кремінній зупинили поліцейські. Коли зчинилася штурханина, один з правоохоронців вистрілив в повітря. До цієї теми ми ще повернемося».</p>
<ol start="2">
<li>«В Золотому бойовики відкрили вогонь</li>
</ol>
<p>Ведуча: Поки що, по позиціях в Золотому, де мали розвести війська, бойовики відкрили вогонь вдруге від початку тижня. Про це розповів представник пресцентру Об'єднаних сил Віталій Іванов, з такої ж зброї найманці обстрілювали армійців біля Пісків та Луганського на Донеччині. Загалом до 18-ї години з артилерії, гранатометів та стрілецької зброї ворог 17 разів бив по українських позиціях. Втрат серед армійців не було».</p>
<ol start="3">
<li>«У Нідерландах назвали суддів у справі про збиття рейсу МН17</li>
</ol>
<p>Ведуча: В Нідерландах назвали суддів, які слухатимуть справу про збиття малазійського “боїнга” в небі над Донбасом. Їх троє. Сам процес розпочнеться в березні наступного року в Гаазі. Тут і парламент країни хоче з'ясувати, чому тоді Україна не закрила цілком повітряний простір над зоною АТО. Літакам заборонила опускатися нижче за 10 кілометрів. “Боїнг” був на висоті 10,5. Там його дістала ракета, яку бойовики випустили з російського “Бука”. Це з'ясувала міжнародна слідча група. 17 липня 2014 року рейс MH17 прямував з Амстердама в Куала-Лумпур. Його збили неподалік Торезу на Донеччині. Загинуло 298 людей. Торік у травні Нідерланди і Австралія офіційно звинуватили Росію в причетності до катастрофи. Москва це заперечує». (Немає посилання на джерело цієї інформації.)</p>
<ol start="4">
<li>«Маршрутка протаранила вантажівку в Запоріжжі</li>
</ol>
<p>Ведуча: Маршрутка протаранила вантажівку в Запоріжжі. Загинула жінка, травмувалося восьмеро пасажирів. Їх із травмами голови, ніг та рук відвезли до двох міських лікарень, розповіла лікарка швидкої допомоги Світлана Блоха. Забрали медики і водія маршрутки, та він за якийсь час з лікарні втік. Тепер його затримали і допитують у поліції, каже речниця обласного управління Катерина Людвіг».</p>
<ol start="5">
<li>«Роковини пожежі на військових складах у Ічні</li>
</ol>
<p>Ведуча: 20 мільйонів гривень не вистачає, щоб доремонтувати хати в селах довкола Ічнянського арсеналу на Чернігівщині. Рівно рік тому тут лунали вибухи. Люди мусили посеред ночі ховатися по підвалах. Уламки снарядів падали просто на обійстя. Від деяких будинків тоді лишилися самі стіни. Комусь купили нові хати, комусь полагодили їхні. 70 родин чекають від держави грошей на ремонт донині.</p>
<p>Катерина Квач, жителька Ічні: Оце такий в нас будинок купили. Міська рада купила. Ми дуже довольні.</p>
<p>Кореспондентка: 1 жовтня було півроку, як Катерина та Іван Квачі заселилися в новий будинок в Ічні. Його придбали за гроші державного бюджету замість зруйнованого в Августівці — селі, яке постраждало від вибухів на 6-му арсеналі в Дружбі. Досі події 9 жовтня 2018 року, жінка каже, згадує з жахом.</p>
<p>Катерина Квач: Ми вісім годин сиділи в погребі. А воно як стріляло, так, наче по голові. Один снаряд за снарядом, наче на нашу хату. Ми ж нічого не бачимо, темно. Син нас забрав, ми в сина жили місяць. Тоді пішли до дочки, жили чотири місяці чи п'ять. А тоді вже з 1 квітня зробили діти ремонт — заходьте.</p>
<p>Кореспондентка: Попередні півстоліття Квачі прожили ось в цьому будинку на вулиці Садовій. Тепер він належить міській раді і його мають розібрати.</p>
<p>Катерина Квач: Хай що хочуть, те і роблять. Воно нам не нужно.</p>
<p>Кореспондентка: Далі по вулиці живе Володимир Короленко. Чоловік каже, минулого року цього ж дня його хата стояла без вікон з розбитим димарем і проваленим дахом. Повністю ремонтувати будинок довелося і зсередини.</p>
<p>Володимир Короленко, житель Августівки: Тут потолок вообще упав. 80 % лежало, по коліна лежало. Ніхто нічого, все за свої гроші.</p>
<p>Кореспондентка: Ремонт будинку робили власноруч, каже чоловік. На нього витратили близько 50 тисяч гривень. Половину з цієї суми міська рада компенсувала за чеками. Як повернути решту, що робилося і купувалося без касового апарату, — не знає.</p>
<p>Володимир Короленко: Вони дали один шифер оце з міської ради. І то це не їхня, волонтерів. А так помощі ніякої абсолютно.</p>
<p>Кореспондентка: Заступник Ічнянського міського голови Олександр Бондар каже, допомогти охочі — не мають можливості. За останніми лютневими актами обстеження, нині ремонту потребують 73 будинки. На вересневій сесії міськради депутати вчергове звернулися до Кабінету міністрів щодо повторного виділення грошей на аварійно-відновлювальні роботи. Нині чекають.</p>
<p>Олександр Бондар, перший заступник Ічнянського міського голови: По приватному сектору ми подали документи на 6 мільйонів 300 тисяч по соціальній сфері там 13 900. На жаль, на сьогоднішній день Кабін нам не виділив кошти, щоб ми проводили роботи.</p>
<p>Ведуча: Чи дадуть селянам гроші на ремонт? Ми звернулися з цим запитанням до міністерства фінансів. Поки що відповіді немає. Як і рік тому правоохоронці вважають, що вибухи на військовому арсеналі влаштували навмисно, це була диверсія, розповів військовий прокурор Чернігівського гарнізону Дмитро Барановський. Та хто до цього може бути причетний, не каже. Жодного підозрюваного в справі немає».</p>
<ol start="6">
<li>«Подробиці справи Пашинського</li>
</ol>
<p>Ведуча: Справу екснардепа депутата Сергія Пашинського Генеральна прокуратура закривала двічі. Йдеться про події трирічної давності, коли тоді ще народний депутат вистрілив під час сутички в чоловіка. Крапку в розслідуванні ставили за попереднього керівництва ГПУ, каже директор Державного бюро розслідувань Роман Труба.</p>
<p>Роман Труба, директор Державного бюро розслідувань: Перший раз постанова про закриття була скасована рішенням Печерського районного суду в 2017 році. І другий раз вона була закрита працівниками Генеральної прокуратури і скасована, якщо я не помиляюся, заступником генерального прокурора. Саме в березні цього року ми могли розпочати розслідування і розпочати перші процесуальні дії у цьому кримінальному провадженні.</p>
<p>Ведуча: Генеральним прокурором тоді був Юрій Луценко. Ми зателефонували його речниці Ларисі Сарган. Вона розказала: коли Генпрокуратура взялася за справу Пашинського, з'ясувалося, що нардеп вистрілив, бо захищався. Нині Сергій Пашинський у слідчому ізоляторі. Під варту колишнього нардепа від “Народного фронту” Печерський районний суд столиці відправив у понеділок. Підозрюють у тому, що навмисно вистрілив під час сутички у свого опонента з нагородної зброї. Це сталося 31 грудня 2016-го. Сам Пашинський каже, то була самооборона, а водій маршрутки, з яким сперечався нардеп, вдарив його пляшкою. Справу проти нього відкрили одразу після того, як закрили справу проти Пашинського».</p>
<ol start="7">
<li>«Дев’ять варіантів законопроєктів про запуск ринку землі</li>
</ol>
<p>Ведуча: Дев'ять варіантів запуску ринку землі має на тепер парламент. Один законопроєкт від уряду, решту запропонував аграрний комітет і окремі депутати. Хто і як зрештою зможе купувати право на користування українською землею в сесійній залі парламентарі обговорюватимуть на початку грудня. Доти дискутуватимуть в комітетах. І яким буде кінцевий заокнопроєкт, що його отримають на розгляд депутати, нині не береться сказати і профільний міністр Тимофій Мілованов.</p>
<p>Олег Ляшко, депутат України 8 скликання: Коли ви востаннє нюхали її, як вона пахне? Коли ви востаннє пробували її і цілували? Як треба буде, з’їмо українську землю, але нікому не віддамо.</p>
<p>Голова партії “Опозиційний блок”: Выставить на продажу украинскую землю “Опозиционный блок” резко против.</p>
<p>Кореспондентка: Про ринок землі політики говорять щонайменше з 2000-го, коли запровадили мораторій на продаж землі. Юлія Тимошенко, до прикладу, коли була прем'єр-міністром підписала угоду з МВФ, у якій йшлося, зокрема, про те, що Україна запровадить відкритий ринок землі. Зараз же Тимошенко категорично проти.</p>
<p>Юлія Тимошенко, народна депутатка, фракція партії ВО «Батьківщина»: Де тут Україна? Якщо тут вивозять в Україні сировину і будуть продовжувати вивозити, ми будемо з вами і далі сировинним придатком.</p>
<p>Галина Бурук, жителька Білозірки: Я собі походила. Баба ледь не зашпорталася і собі не телепнула.</p>
<p>Кореспондентка: За політичними заявами на цю тему стежить і Галина Бурук із села Білозірка, що на Тернопільщині. Вона має чотири паї.</p>
<p>Галина Бурук: Знаєте, я не готова до такого, щоб продати бодай хоч один пай. Я до такого не готова, тому що ця земля — це надбання наше, наших батьків, наших дідів. Просто взяти продати ту землю, яка нас годує і завжди годувала, мені здається, що то просто не розумно.</p>
<p>Кореспондентка: А це Володимир Підвальний, директор агрофірми на Тернопільщині. Він орендує понад три тисячі гектарів землі.</p>
<p>Володимир Підвальний, директор агрофірми: Я за ринок землі, навіть 100 %-но за ринок землі. Але його треба регулювати на рівні держави. Тіньовий ринок вже працює давно.</p>
<p>Кореспондентка: До 2001 року заборони на продаж землі не було. Мораторій на продаж землі депутати продовжували сім разів, причину називали одну — неготовність. Окрім України ринку землі не мають ще сім країн світу, зокрема Білорусь, Північна Корея та Конго. Економіст Тарас Козак вважає, що зняття мараторію підніме економіку України.</p>
<p>Тарас Козак, економіст, заступник голови ГО Центр “Правова держава”: Вільний обіг землі сільськогосподарського призначення, на якій будуть допущені іноземці, навіть через українські компанії призведе до зростання української економіки від 1 до 2 % щорічно. Якщо будуть до ринку землі допущені тільки українські громадяни, то вона і буде коштувати менше. Якщо будуть допущені іноземці, вона теж спочатку буде коштувати мало, але з часом все більше і більше буде зростати.</p>
<p>Кореспондентка: Купувати землю зможуть українці та українські компанії, навіть якщо їхній кінцевій бенефіціар іноземець, але не більше як 15 % сільськогосподарських земель в одній області, а загалом не більше як 250 тисяч гектарів. Щоб почати відкрито торгувати землею, треба створити відповідні умови, вважає аграрний аналітик Павло Коваль. Одна з основних проблем — чорний ринок землі, який існує зараз.</p>
<p>Павло Коваль, аграрний аналітик, генеральний директор Української аграрної конфедерації: Відпрацювати законодавство, привести в порядок Держгеокадастр земель. Поки ми не інвентаризуємо, не присвоїмо кадастрові номера, як може бути ринок на товар, який знаходиться в тіні? Ми ж говоримо про те, що повинні бути відкриті онлайн аукціони. Не може получитися ринок в тіні. Це буде не ринок, це буде такий дерибан для когось із обраних. Або хто встигне, або хто вже запланований.</p>
<p>Кореспондентка: Аграрний політик пропонує спочатку запровадити відкритий ринок землі тільки для українців, а вже потім, коли процес унормується, то пускати туди іноземців. Не менш важливо на його думку, щоб вартість землі була ринковою, тобто щоб рілля в Україні не була недооціненою.</p>
<p>Павло Коваль: Є досвід наших найближчих сусідів. Прибалтійські країни, Польща, Угорщина, Румунія, Чехія, Словаччина і інші країни Центрально-Східної Європи, які пройшли саме цей шлях. Польща допустила іноземців через 12 років до купівлі землі. Угорщина продовжила 10, а потім ще раз продовжила і так дальше. Але є й інші випадки, наприклад Литва. Дозволили купувати іноземцям і сьогодні нам передають привіт і говорять: “Не зробіть тих помилок, що ми допустили”.</p>
<p>Кореспондентка: Купувати і продавати землю можуть дозволити вже наступної осені, сказав міністр економіки Тимофій Мелованов. Доти парламент має ухвалити низку законів, а уряд створити умови для відкриття ринку. Гроші за продану землю мають залишитися в місцевих бюджетах».</p>
<ol start="8">
<li>«Сутички між “Накорпусом” і поліцією на Луганщині</li>
</ol>
<p>Ведуча: А ми повертаємось до сутичок між поліцейськими і “Нацкорпусом” на Луганщині. Нагадаю, вона на блокпості подорожі на Золоте, де мали розвести війська. Добровольці їхали туди, бо вони проти розведення. Колону в Кремінній зупинили поліцейські. Коли зчинилася штурханина, один з правоохоронців вистрілив у повітря.</p>
<p>Кореспондент: Ці кадри виклали у телеграм-каналі “Нацкорпусу”. Поліція зробила попереджувальний постріл у повітря на блокпості у місті Кремінна. За словами лідера “Нацкорпусу” Андрія Білецького, сутичка виникла, коли правоохоронці відмовилася пропускати добровольців. Також каже, їхали на мирну акцію, без зброї в руках. Запропонували поліцейським це перевірити.</p>
<p>Андрій Білецький, голова партії “Національний корпус”: Ми запропонували схему, що поліцейські заходять, перевіряють машини на наявність незаконних речей, і що їм даються списки тих людей, здають паспортні дані, списки людей, які їдуть туди. Поліція на це погодились. Як тільки заїхали на відстійник, для того, щоби перевірити машини, прийшов начальник блокпоста і заявив, що всі, а тут 140–160 людей, всі люди повинні пройти через будку, через особисту фізичну перевірку з роздяганням і так далі. Це викликало, безумовно, у людей обурення.</p>
<p>Кореспондент: У поліції Луганщини твердять, вимоги поліцейських були законними, а вогонь відкрили тому, що бус добровольців рушив з місця всупереч цим вимогам.</p>
<p>Сергій Колесник, начальник Головного управління Нацполіції у Луганській області: Колона згідно діючого законодавства, а також заходів, які проводяться в зоні проведення Операції Об'єднаних сил, на території діють блокпости. Основне завдання цих блокпостів, це перевірка громадян, які заїжджають на територію діяльності блокпоста, на території діяльності проведення Операції Об'єднаних сил. Зараз розбираємся в цій ситуації. Чуть пізніше дамо вам коментарі.</p>
<p>Кореспондент: У сутичці зазнав травми правоохоронець. Машина, яка рухалася в колоні з ветеранами, наїхала йому на ногу. Водія затримали. Колону з ветеранами врешті пропускають. Їх зустрічають учасники протесту проти розведення військ.</p>
<p>Денис Котенко, ветеран полку «Азов»: По-перше, мета — безпека, це як в 2014 році стати на захист нашої землі і цивільних людей, якщо влада заохочує їх кинути і зробити з українського міста «сіру зону». Друга мета — приїзд соціально-гуманітарний.</p>
<p>Кореспондент: Поліція до мітингувальників не виходила. На КПВВ акція тривала близько години. Опісля її учасники повернулися до міста Золоте. Білецький раніше заявляв, що ветерани залишатимуться в Золотому, навіть якщо будуть виведені війська. Розведення сил у Золотому було заплановане на 7 жовтня, але бойовики його зірвали».</p>
<ol start="9">
<li>«Розблокувати видачу життєво необхідних ліків вимагали люди під Кабміном</li>
</ol>
<p>Ведуча: Розблокувати видачу життєво необхідних ліків вимагали люди під Кабміном. Препарати, які мали б отримувати безплатно, лежать на складах Мінохоронздоров'я. В медзакладах їх немає понад місяць, а це і ліки від раку, розсіяного склерозу, і рідкісних хвороб. Такі препарати можуть коштувати тисячі гривень і купувати їх мусять самі пацієнти, інакше — переривати лікування.</p>
<p>Кореспондентка: У Тетяни та її сина Дмитра рідкісне генетичне захворювання, яке передається спадково, — недосконалий остеогеноз, або “хвороба кришталевої людини”.</p>
<p>Тетяна Сінельник, член Всеукраїнської асоціації кришталевих людей: Це вроджена ламкість кісток. Кістки дуже ламкі, вони навіть при незначному ушкодженні можуть піти тріщини, і навіть перелом, тобто при падінні всі переломи ідуть зі зміщенням. Було таке, що він в постілі, і у мене так само було, що просто в постілі необережний рух і ламалась кістка стегна.</p>
<p>Кореспондентка: Тетяна та Дмитрик змушені часто проходити обстеження, купувати ліки і раз на три місяці лежати під крапельницями. Одна ампула препарату коштує близько семисот гривень.</p>
<p>Тетяна Сінельник: Цього року один раз отримали вітамін D, препарати кальцію і остеогеноз — це один раз нам дали, а так ми постійно купляли, тому що минулого року ще нам виділяли раз на квартал. Тому що як приходили в поліклініку, нам там казали, що зараз немає фінансування під це, зараз це щось заморожено, ще щось.</p>
<p>Кореспондентка: Лікарі рекомендують зробити Дмитрикові операцію, щоб зафіксувати кістки, встановити спеціальні стрижні. Їх також держава мала б надати безоплатно, сім'я ж купити неспроможна. Через це Тетяна та ще з півсотні людей прийшли сьогодні на акцію, яку назвали “МОЗ — це дно”. Вимагають розблокувати постачання безоплатних ліків. (Оцінку кількості протестувальників зроблено журналісткою.)</p>
<p>Учасниця акції: Щодня я отримую дзвінки з усієї України, що у дітей знову відбуваються переломи. Всі вони чекають.</p>
<p>Кореспондентка: Організатор протесту каже, що МОЗ гальмує постачання препаратів для людей із серцево-судинними, онкологічними захворюваннями, цукровим діабетом, розсіяним склерозом. Загалом, це більш як десяток програм.</p>
<p>Вікторія Романюк, керівниця спільноти “Афіна. Жінки проти раку”: У нас в Україні цей місяць може стати чорним, тому що від раку в Україні кожні дев'ять хвилин помирає одна людина.</p>
<p>Кореспондентка: До мітингарів вийшов представник Кабміну Михайло Шевченко і запросив організаторів усередину, до першого заступника міністра Андрія Самоволоса. Там їх запевнили: документи на ліки підписано, але показати їх не змогли, попросили повірити на слово, каже один з організаторів мітингу Дмитро Шерембей.</p>
<p>Дмитро Шерембей, організатор акції: Це погано, коли акції мотивують міністерство працювати. Це погано, тому що життя людини мусить мотивувати, а не страх перед акцією.</p>
<p>Кореспондентка: За словами радника міністра Дмитра Раімова, документи на постачання ліків зі складів у лікарні підписали ще в понеділок. На запитання, чому були затримки, відповів так.</p>
<p>Дмитро Раімов, радник міністра охорони здоров'я України: Зміна команди міністерства. Рішення було, коли попередня команда зробила би все на той період, коли іде зміна команди, сказати, ребят, все окей, ви там працюйте, входьте в справу, немає жодної проблеми, ми там все закупили, ліків достатньо, пацієнти будуть з ліками. Необхідно було з'ясувати, чи є ці ліки, необхідно було з'ясувати їх строки придатності, що вони відповідають всім критеріям, і вже далі надавати для пацієнтів. Все це займало час.</p>
<p>Кореспондентка: Ольга Стефанишина, яка працює в профільному комітеті, раніше працювала заступницею міністра Уляни Супрун з питань закупівель. Ось як вона пояснює причини затримки.</p>
<p>Ольга Стефанишина, член комітету Верховної Ради з питань здоров'я нації, медичної допомоги та медичного страхування: Наскільки мені відомо, міністерство цим зовсім не займалося. Документи по суті готові лежали там кілька місяців і чекали, поки їх почнуть підписувати. Я знаю, що в міністерстві купа листів від міжнародних організацій, на які просто немає відповіді, тому що ця група не засідає. Тому сьогодні перший раз, після акції, вони її збирають.</p>
<p>Кореспондентка: Раімов же каже, підготовча група засідала, і запевняє, що протягом місяця ліки доставлять у лікарні по всій країні».</p>
<ol start="10">
<li>«Як працюють поштарі</li>
</ol>
<p>Ведуча: Десятки кілометрів на велосипеді щодня приїжджає листоноша з Черкащини Ніна Пшиченко. Мусить дістатися 300 дворів і в дощ, і в сніг. Виїхала на роботу і нині у своє професійне свято — Всесвітній день пошти.</p>
<p>Кореспондентка: Листоноша Ніна Пшиченко завершує сортувати газети. Сідає на велосипед і вирушає до односельців. Маршрут на сьогодні — об'їхати дільницю, а це 320 дворів. П'ять годин на день жінка у дорозі. Тому з велосипедом нерозлучна.</p>
<p>Ніна Пшиченко, листоноша: Не завжди витримує, бо то на гвіздок десь наїду та проб'ю колесо, то ще там. То багажка отпаде. Але ж справляю. І це мій дійсно вірний друг, помічник.</p>
<p>Кореспондентка: Одну з жительок своєї дільниці Ганну Сагун листоноша зустрічає на вулиці.</p>
<p>Ніна Пшиченко: Пожалуйста, читайте свіжі новості.</p>
<p>Ганна Сагун, пенсіонерка, жителька Сагунівки: Спасібо.</p>
<p>Кореспондентка: Листи і газети жінці Ніна Пшиченко приносить два роки, відколи працює у Сагунівському відділенні зв'язку. Пенсіонерам, додає Ганна Сагун, листоноша і про новини в селі розкаже, і допоможе оплатити комунальні послуги.</p>
<p>Ганна Сагун: Ну, а що ж робить старим людям? Нам гарно, коли нам дають дома пенсію, як нам приносить додому газету, я не біжу кудись. Да допорушувати, щоб хтось мені допоміг.</p>
<p>Кореспондентка: Саме за спілкування з людьми, каже працівниця “Укрпошти”, вона і любить цю роботу. Є в ній й інші переваги.</p>
<p>Ніна Пшиченко: Перш за все, зручний графік. Я можу й дома щось зробити. А так, що я завжди між людьми.</p>
<p>Кореспондентка: Недолік у роботі, розповідає листоноша, погодні умови. Важко в дощ та сніг, каже жінка.</p>
<p>Ніна Пшиченко: І надіваємо плащі, і замотуємо в пльонки всі сумки, і ящики з товаром. Головне ж, і товар не намочить, і газети не намочить.</p>
<p>Кореспондентка: Нині працівники Сагунівського відділення зв'язку обслуговують три з половиною тисячі жителів села. Працюють п'ять листонош, каже його завідувачка Лідія Кучугурна.</p>
<p>Лідія Кучугурна, начальниця відділення зв'язку Сагунівки: Треба любити,любить спілкуватися зі своїми пенсіонерами, клієнтами, люблять спілкуватися з листоношею. Вони її чекають, як найкращого гостя».</p>
<p>У випуску за 9 жовтня не повідомлялося про таку важливу тему дня:</p>
<p>Харків’яни пікетували суд над обвинуваченими в теракті 2015 року, коли під час мирної ходи внаслідок вибуху загинуло четверо людей.</p>
<p>10 жовтня (четвер):</p>
<ol>
<li>«Український військовий загинув під час обстрілу на Донеччині</li>
</ol>
<p>Ведуча: Український військовий загинув під час обстрілу на Донеччині. Повідомив про це представник пресцентру Об’єднаних сил Віталій Іванов. Бойовики до 18-ї години били по українських укріпленнях 13 разів. Стріляли з заборонених мінськими угодами мінометів, озброєння БМП, гранатометів, снайперської і стрілецької зброї. Біля Золотого і Петрівського, де заплановано розвести війська, нині було тихо».</p>
<ol start="2">
<li>«Пресмарафон президента Зеленського</li>
</ol>
<p>Ведуча: І пресмарафон Володимира Зеленського побив світовий рекорд — став найтривалішою пресконференцією світового лідера. Рекорд зафіксував представник Національного реєстру рекордів. З журналістами президент говорив з 10-ї ранку, завершив розмову кілька хвилин тому. Всього акредитувалося три сотні журналістів. Про що питали і як президент відповідав, ви могли бачити в ефірі Суспільного. Зокрема теми, які порушували найчастіше можемо пригадати далі.</p>
<p>Кореспондентка: Про домовленості тристоронньої контактної групи в Мінську президент каже, що там чітко прописані кроки, які мають передувати виборам на окупованих територіях. Однак, не з усім Україна погоджується.</p>
<p>Володимир Зеленський, президент України: Єдине складне там питання з приводу того, що підписано, що ми спочатку проводимо вибори, а потім кордон під контролем українців. Це дуже суперечливе питання. Я, чесно кажучи, бачу по-іншому вирішувати це питання.</p>
<p>Алі Сафаров, юрист, медіаексперт, солдат ЗСУ: Те, що у нас зараз відбувається одностороннє відведення військ українських від лінії зіткнення, бо прямим текстом Росія у вигляді заяви прессекретаря Пєскова заявила, що вона не гарантує відведення військ. Як верховний головнокомандувач і гарант Конституції президент Зеленський збирається зробити, щоб забезпечити або відведення військ з того боку або чи планує він призупинити відведення військ з нашого боку, враховуючи невиконання з того боку їх зобов’язань?</p>
<p>Кореспондентка: На запитання кореспондентів Суспільного, чи можливе замороження конфлікту на Донбасі, президент відповів:</p>
<p>Володимир Зеленський, президент України: Я би дуже не хотів, щоби конфлікт на Донбасі був заморожений. Я би дуже не хотів, щоб у нас було “Придністров’я” чи “Абхазія”. Я дуже цього не хочу. Я не можу вам сказати і гарантувати на сто відсотків, що це не станеться. Тому що, чесно кажучи, а що зараз? Давайте чесно. А зараз так і є. Зараз там у нас “Придністров’я”. Практично. Відносин немає, гуманітарна місія хоч якась там є.</p>
<p>Кореспондентка: Питали журналісти і про розмову з президентом США Дональдом Трампом. Їх цікавило, чи тиснув той на українського колегу, погрожуючи заблокувати військову допомогу.</p>
<p>Володимир Зеленський, президент України: Шантажу не було.</p>
<p>Кореспондентка: Іноземні журналісти уточнювали, чи знав Зеленський, що Штати заблокували військову допомогу Україні перед розмовою, яка відбулася в липні?</p>
<p>Володимир Зеленський, президент України: No, no, no. This information I have got…Ні, я не знав. Цю інформацію я отримав від нашого міністра перед вереснем, перед зустріччю у Варшаві з віцепрезидентом містером Пенсом.</p>
<p>Кореспондентка: Оприлюднив Зеленський і свою позицію стосовно акції протесту “Ні капітуляції”.</p>
<p>Володимир Зеленський, президент України: Я нічого цього не боюсь. В будь-який момент, в будь-яку секунду, якщо дійсно суспільство не захоче, шоб моя команда продовжувала і щоб я не був президентом&hellip; Дивіться, кровопролиття не буде. Я хочу бути не в розтяжкі, а бути нормальним сильним президентом, а послабляти мене різними акціями не треба. Просто не треба. Послабляють тільки мою позицію.</p>
<p>Олег Саакян, політолог: Він своїм образом на сьогоднішній день не відповідає стереотипному уявленню про такого великого кремезного головнокомандуючого, закальонного дипломата, загартованого тощо, який є в суспільстві. І тому зараз питання перемовин — це фактично питання недовіри недосвідченому Зеленському, якому симпатизують, з досвідченим Путіним, якого ненавидять. Суспільство не вірить в те, що ці перемовини можуть бути паритетні і що саме Зеленський може дійсно перемогти дипломатично чи якось інакше в перемовинах Путіна.</p>
<p>Кореспондентка: Питали і про справу “Приватбанку”.</p>
<p>Журналіст: Найближчим часом може бути прийнято рішення суду, якшо воно таке буде, про повернення акцій колишнім власникам. Питання: яка буде ваша реакція, позиція, і держави, якщо буде таке рішення. Особливо враховуючи, що це дуже важливе питання для наших стосунків з МВФ.</p>
<p>Володимир Зеленський, президент України: І не тільки з МВФ. Різні міжнародні партнери запитуються цим питанням. При цьому, я вам чесно скажу, на зустрічах з ними я завжди кажу: так ви хочете, щоб я якось, ну, впливав на це? Мені кажуть, ні, ви як президент краще не впливайте. А що я повинен робити? Ну ви якось так не впливайте, але впливайте. Це дуже цікава позиція. Я будь….як я, чесно кажучи, поки що в своєму житті я жодному з суддів не дзвонив. Жодному. Я спілкувався… по телефону, з жодним з них я не спілкувався, нічого не просив. Хоть у мене дуже, як у людини, дуже багато питань до нашого суду, але я не маю права впливати.</p>
<p>Володимир Горбач, політичний аналітик Інституту євроатлантичного співробітництва: Якщо президент не втручається, то хто тоді керує судами? Бо ними керують. Це не можна не бачити. Якщо судами керують неформальні люди, такі як, наприклад, як Андрій Портнов чи якісь формальні люди, якісь чиновники, ну, посадовці в Офісі президента, то це набагато гірше, ніж ними би керував президент. Насправді. І тут є слабке місце в тих всіх міркуваннях, у тому числі про “Приватбанк”».</p>
<ol start="3">
<li>«Як відбувався пресмарафон Зеленського</li>
</ol>
<p>Ведуча: Це уперше український президент спілкувався з журналістами в такому форматі майже нон-стоп. Замість офіційних кабінетів в пресзалі вибрав столичний фудмаркет. Журналістів частував варениками, картоплею фрі.</p>
<p>Кореспондентка: Це “Київфудмаркет” сьогодні вранці. Його клієнтів та працівників пропускали через рамки металошукачів. Перша група журналістів зайшла до Зеленського о 10-тій ранку. Тоді й відкрилися ресторани. Поки там, на другому поверсі, президент відповідає на питання журналістів, тут, на першому, “Київфудмаркет” працює у звичному режимі і будь-хто може зайти та пообідати.</p>
<p>Олег Менюк, відвідувач закладу: Так співпало, що президент теж вирішив тут провести своє міроприємство. Але ні він мені не заважає, ні я йому намагаюсь не заважати.</p>
<p>Кореспондентка: А що думаєте взагалі про те що він там розказує шось, слухаєте?</p>
<p>Олег Менюк, відвідувач закладу: А воно не чутно. От якби додумались поставить тут ще, щоб всі чули, і кореспонденти, журналісти, які ще навкруг, було б більш приємно. Я би їв би і слухав би.</p>
<p>Кореспондентка: Поки частина журналістів ставить питання президентові, решта обговорюють почуте, готуються до прямого ефіру, придумують запитання Зеленському та частується їжею, яку підготували для учасників пресмарафону. Спочатку був сніданок — годували круасанами, сирниками та тістечками. Потім ланч — подали бургери з картоплею фрі. Таку страву принесли і до столу, де відповідав на запитання президент. Та ні він сам, ні журналісти нічого звідти так і не скуштували. Потім пригощали варениками, салатами та піцею.</p>
<p>Володимир Зеленський, президент України: Розумію, що це не дуже красиво, а візьміть хтось ще. Ну я не можу один. А ви поїли? Будете? Ну візьміть кусочок, ну один.</p>
<p>Журналісти: Ми вас поки чекали… Ми їли. Після вас… Дякуємо.</p>
<p>Володимир Зеленський, президент України: Прошу вибачення, я просто не їв.</p>
<p>Жінка: Може тоді колеги зможуть…</p>
<p>Володимир Зеленський, президент України: Нє, можемо говорити.</p>
<p>Кореспондентка: За все частування платили з держбюджету, розказав заступник керівника Офісу президента Кирило Тимошенко. Скільки витратили, не сказав. Один бургер із картоплею фрі в закладі коштує 179 гривень. Піца від 165 до 195 гривень.</p>
<p>Чоловік (кричить, стоячи на столі, на 1-му поверсі): (нерозбірливо) программу легализации проституции.</p>
<p>Кореспондентка: Поспілкуватися з президентом також хотіли і не журналісти. Викрикували свої запитання з першого поверху, президент же був на другому.</p>
<p>Володимир Зеленський, президент України: Ми записали. Ми вирішимо це питання.</p>
<p>Кореспондентка: Розмова з однією групою журналістів у середньому тривала від півгодини до години. У проміжках президент виходив на кількахвилинні перерви.</p>
<p>Жінка: А у нас хороша новина: у нас світовий рекорд.</p>
<p>Володимир Зеленський, президент України: Який?</p>
<p>Жінка: Світовий!</p>
<p>Представник Національного реєстру рекордів: Уже сейчас пресс-конференция длиться больше 8 часов…</p>
<p>Володимир Зеленський, президент України: Ну и ладно.</p>
<p>Представник Національного реєстру рекордів: И рекорд, не буду говорить чей, превышен как минимум на 45 минут.</p>
<p>Кореспондентка: А це представник Національного реєстру рекордів вручає нагороду і фіксує найдовшу в світі пресконференцію. За словами речниці президента Юлії Мендель, зафіксувати рекорд — ініціатива Національного реєстру.</p>
<p>Ведуча: На слова українського президента відреагував лідер США Дональд Трамп. Коли у Зеленського спитали, чи тиснув на нього Трамп під час телефонної розмови в липні, він сказав, що ні. А тоді йшлося зокрема і про справу колишнього віцепрезидента Джо Байдена. Після такої відповіді американський президент написав у себе в твітері: “Це має негайно покласти край розмовам про імпічмент”».</p>
<ol start="4">
<li>«На два місяці заарештували в окупованому Криму Олега Приходька</li>
</ol>
<p>Ведуча: На два місяці заарештували в окупованому Криму Олега Приходька. Шестидесятирічний коваль після анексії підтримував Україну, а нині його підозрюють в тому, що хотів підірвати Сакську міськраду і робив для цього вибухівку, розповів Суспільному адвокат Назім Шейхмамбетов. До будинку родини Приходька працівники російської ФСБ прийшли напередодні. Під час обшуків забрали кримсько-татарський прапор, червоно-чорний стяг, тамгу кримських татар і один патрон. Дружину кримського коваля будуть допитувати у справі як свідка. Адвокат каже, майже добу з моменту затримання Приходьку не давали ні їсти, ні пити.</p>
<p>Назім Шейхмамбетов, адвокат: Олег Аркадійович не визнає юрисдикції Російської Федерації в Криму і вважає півострів українським. Він на знак протесту вивішував український прапор на даху свого будинку і, як він вважає, саме це стало причиною переслідування. За його словами, учора під час обшуків у нього в гаражі йому підкинули вибухові речовини, які стали підставою для порушення кримінальної справи сьогодні о 4-й ранку. Навіщо такий поспіх? Я гадаю, це підтверджує думку мого підзахисного. Сторона захисту протягом трьох днів оскаржить рішення суду».</p>
<ol start="5">
<li>«Нарис про Приходька</li>
</ol>
<p>Ведуча: На чиєму він боці, Олег Приходько не приховував під самого початку російської окупації. На його подвір’ї майорів український прапор. Будинок він оздобив тризубами, а в кімнаті повісив портрет Степана Бандери. За нього чоловікові дісталося в лютому. Тоді окупанти звинуватили його в пропаганді фашистської символіки. Відмовитись від своїх поглядів Олега Приходька це не змусило. Востаннє наші кореспонденти побували в нього вдома в липні. Як зустрічав, дивіться далі.</p>
<p>Кореспондент: Олег Приходько все життя мешкає у селі Оріховому Сакського району в Криму. До пенсії працював зварювальником по металу. Має сад та город.</p>
<p>Олег Приходько, житель Криму: Чеснок у нас сам по себе, как это, как сорняк здесь ростет. Мы его не сеем.</p>
<p>Кореспондент: В господарстві Олега пес, три кішки та кіт.</p>
<p>Олег Приходько, житель Криму: Маленький котенок спит со мной в доме как элитный, да. Мой любимый, ыш кусючее, кусается.</p>
<p>Кореспондент: До окупації Олег Приходько був членом місцевої організації “Свобода”, а цей шолом з київського Євромайдану, на який приїздив кілка разів.</p>
<p>Олег Приходько, житель Криму: Ну, пропаганда нацизму, это заключается в том, что я увлекаюсь историей, понимаете?</p>
<p>Кореспондент: Ці кадри знято в липні. Олег Приходько розповідає про штраф у дві тисячі рублів — це близько 700 гривень за демонстрацію забороненої символіки. У лютому оселю Приходько обшукували вперше. На цій стіні був портрет Степана Бандери.</p>
<p>Олег Приходько, житель Криму: Здесь был жовто-блакитний прапор у меня висел. Степан Бандера висел. Если взять на ихние рынки блошиные посмотреть, и это в Питере, Москве, так там столько добра нацистского продается открыто со свастикой, даже не закрыто — это не считается экстремизмом. А вот у меня дома это почему-то посчитали пропагандой нацизма и экстремизмом.</p>
<p>Любов Приходько, дружина Олега Приходька: Флажки, флаги, ленточки, а больше-то и ничего не было. Ну, диски. И то исторические там. Он увлекается историей. И все. Ноутбуки и даже пластмассовые автоматы, которые куплены на рынке, перепокрашены. Даже это.</p>
<p>Кореспондент: Олег Приходько захоплюється історією, колекціонує моделі військової техніки. На подвір’ї українська символіка.</p>
<p>Олег Приходько, житель Криму: То шо прапоры у меня там висят украинские, просто я подчеркиваю свою национальность. Крымские татары — своими прапорами подчеркивают, русские — своими триколорами. У меня — свой, украинский прапор. В чем проблема?»</p>
<ol start="6">
<li>«Політв’язні Володимир Дудка та Олексій Бессараб в московському СІЗО “Матроська тишина”</li>
</ol>
<p>Ведуча: Політв’язні Володимир Дудка та Олексій Бессараб в московському СІЗО “Матроська тишина”. Суспільному про це розповів син Володимира Дудки Ілля. В тюрму в окупованому Криму бранців вивезли наприкінці вересня. 25-го про це повідомив адвокат Сергій Легостов. Весь цей час, де політв’язні, що з ними, не знали ні правозахисники, ні родичі.</p>
<p>Ілля Дудка, син політв’язня Володимира Дудки: Находятся в “Матросской тишине”, в Москве, в СИЗО. Вчера их посещал консул Украины. У нас 15-го числа апелляционный суд в Верховном суде России. Поэтому до 15-го числа они явно там будут.</p>
<p>Ведуча: Російські силовики затримали Олексія Бессарабова та Володимира Дудку в окупованому Севастополі 2016-го. Тоді ж схопили Дмитра Штиблікова. Всіх звинуватили в тому, що а замовлення української розвідки готували диверсії в анексованому Криму. Дудку та Бессарабова підконтрольний окупантам суд відправив за ґрати на 14 років. Штиблікова, котрий погодився співпрацювати зі слідством, на п’ять».</p>
<p>У випуску за 10 жовтня повідомлялося про всі важливі теми дня.</p>
<p>11 жовтня (п’ятниця):</p>
<ol>
<li>«У лікарні Дніпра помер сапер із передової</li>
</ol>
<p>Ведуча: У лікарні Дніпра помер сапер з передової. Медики боролися за його життя три дні. З осколковим пораненням командира інженерно-саперного взводу В'ячеслава Кубрака привезли до Дніпра 8 жовтня, — розповіла Суспільному речниця 36-ї бригади Олександра Безсмертна. Бійцеві було 33 роки. Родом він з селища Нововоронцовське, що на Херсонщині. Брав участь у миротворчій місії в Косові. До анексії служив у Криму. З 2014-го воював на Донбасі. Поранення В'ячеслав Кубрак зазнав, коли розміновував територію».</p>
<ol start="2">
<li>«Щонайменше в десяти містах збираються вийти на акції представники руху “Ні капітуляції!” в понеділок</li>
</ol>
<p>Ведуча: Щонайменше в десяти містах збираються вийти на акції представники руху “Ні капітуляції!” в понеділок. Одна з організаторок депутатка і колишня волонтерка Яна Зінкевич оприлюднила вимоги учасників маршу.</p>
<p>Яна Зінкевич, народна депутатка України, співоргарнізаторка маршу: Це заборона відведення українських військ на лінії розмежування. Це заборона будь-яких недержавних воєнізованих формувань, зокрема, “народних міліцій”, на території ОРДЛО. І це заборона проведення виборів до будь-яких органів влади чи самоврядування на території ОРДЛО до отримання повного контролю по всьому кордону, українсько-російського кордону.</p>
<p>Ведуча: Ні про яку капітуляцію мова йти не може, заявив президент України Володимир Зеленський в Одесі під час святкування Дня захисника України.</p>
<p>Володимир Зеленський, президент України: Повірте, я вже маю, дійсно, алергію на слово “капітуляція” і хочу вкотре всіх запевнити: жодної здачі національних інтересів України не буде. Це не про мене і це не про Україну».</p>
<ol start="3">
<li>«Росія звинуватила Україну у зриві розведення військ у Золотому на Луганщині</li>
</ol>
<p>Ведуча: Росія звинуватила Україну у зриві розведення у Золотому на Луганщині. Володимир Путін сказав, на заваді стоять націоналісти, які не дозволяють українській армії покинути свої позиції. Андрій Білецький лідер партії “Нацкорпус”, представники якої виступали проти розведення, прокоментував це так:</p>
<p>Андрій Білецький, лідер партії “Національний корпус”, колишній командир полку “Азов”: Золоте-4 і Катеринівка обстрілювалися абсолютно кожен день. І вчора о 8-й вечора був, 8:30 якщо пам'ять не зраджує, був останній обстріл, а формально, коли ми протягом мінімум сім діб на 8-му добу може українська сторона може типу імплементувати розведення. Тому навіть формально з формальної точки зору те, що Росія не стріляє, це формально залеже розведенню.</p>
<p>Ведуча: Раніше спецпредставник ОБСЄ у тристоронній контактній групі Мартін Сайдік думав, що розведення військ у Золотому та Петрівському на Луганщині мало б розпочатися у понеділок. До цього сторони мусили не стріляти впродовж тижня. Бойовики цієї умови не дотрималися і розведення триває».</p>
<ol start="4">
<li>«Жодним чином розведення військ не вплине на виплати пенсіонерам у Золотому</li>
</ol>
<p>Ведуча: Жодним чином розведення військ не вплине на виплати пенсіонерам у Золотому, розповіла директорка Луганської філії “Укрпошти”. Пенсію людям там видавали сьогодні. Гроші привезли автівкою. Касу облаштували в приміщенні сільського клубу. Люди, що стояли в черзі по гроші, розказали Суспільному, що вони думають про можливе розведення військ.</p>
<p>Зінаїда Ліпова, жителька Золотого: Нам треба тішина. Нам нада спокойство. От мені хочеться, щоб я лягла спокойно, і встала спокойно. Я ту війну отака ходила по погребах ховалася, і щас. Хай отводять війска. Хай отводять. Отведуть, і там буде тихо, і там буде тихо.</p>
<p>Віктор, житель Золотого: Домовлятися треба — та сторона, і та сторона. Тільки так, війна нічого не дасть.</p>
<p>Валентина Полушкіна, жителька Золотого: Припустімо, відведуть війська. А як ми тут? Ми — боїмося. Щоб захист якийсь у нас був».</p>
<ol start="5">
<li>«У лікарні на ніч лишили чотирьох учнів чернігівської школи що отруїлися перцевим газом</li>
</ol>
<p>Ведуча: У лікарні на ніч лишили чотирьох учнів чернігівської школи, що отруїлися перцевим газом. П'ятьох батьки забрали додому. Дітей до лікарні привезли зранку просто з уроків, хтось розбризкав газ у шкільному туалеті. Були це учні, чи хтось інший, з'ясовують поліцейські і обіцяють винуватців оштрафувати.</p>
<p>Кореспондентка: 10-та ранку на подвір'ї 21-ї школи у Чернігові стоять школярі. Їх евакуювали під час першого уроку. Сьогодні для них навчання у школі закінчилося.</p>
<p>Владислав Петруша, учень Чернігівської школи №21: Хтось в туалеті розприскав перцовий балончик.</p>
<p>Кореспондентка: А що далі було?</p>
<p>Владислав Петруша, учень Чернігівської школи №21: Далі пішла евакуація, тривога, ну, і всіх вивели на вулицю.</p>
<p>Кореспондентка: Евакуювали зі школи близько 700 дітей.</p>
<p>Інна Левченко, директорка Чернігівської школи №21: Розпилили у туалеті, у хлопчиковому туалеті на першому поверсі. І тому воно почало підніматися&hellip; На першому поверсі знаходяться дітки початкових класів.</p>
<p>Кореспондентка: Відчула запах газу у коридорі вчителька другого класу Оксана Калюжна. Їх клас знаходиться поблизу туалету.</p>
<p>Оксана Калюжна, учителька початкових класів: Я відчула першіння якесь певне, я думала спочатку, думала, що це горло в мене, але коли я відкрила двері, я відчула запах неприємний, відразу сльози і горло, у нас якраз був дослід проходив, і ми досліджували повітря. У нас так гарно вийшло. І я, коли зрозуміла, що пора евакуйовувать дітей, я просто сказала: діти, а зараз у нас конкурс: ми будем проводити конкурс, хто краще вийде на вулицю і будем досліджувать повітря. Але при цьому нам треба дуже-дуже тихенько, ротики закриваємо. І наші діти просто вийшли&hellip;</p>
<p>Кореспондентка: До обласної дитячої лікарні шпиталізували дев’ятьох дітей. Вони скаржилися на оніміння кінцівок, нудоту, подразнення горла та запаморочення, каже заступниця головного лікаря обласної дитячої лікарні Людмила Кривець.</p>
<p>Людмила Кривець, заступниця головного лікаря обласної дитячої лікарні: Восьмеро госпіталізовано у реанімаційне відділення і одна дитина самопочуття її було задовільне, вона трошки посиділа у приймальному відділенні і батько під розписку забрав дитину додому. Проведена інгаляція, інфузійна терапія підключена, буквально зразу ж стан дітей став краще, одного хлопчика десь через хвилин 40 перевели в обласне відділення, тому що там було тільки почервоніння очей.</p>
<p>Кореспондентка: У школі працювала поліція, яка встановлювала свідків події. Як сказав рятувальник Олександр Ніколайчук, отруйних речовин у повітрі не виявили.</p>
<p>Олександр Ніколайчук, начальник аварійно-рятувальної служби частини ДСНС в області: По приезду мы сделали пробы, замеры повітря. Согласно цим пробам, отруйных і опасних речовин не виявлено. Прибор показав по нулям.</p>
<p>Кореспондентка: Як тільки стан дітей буде задовільним, їх випишуть з лікарні. Як сказала Суспільному речниця поліції області Юлія Ковтун: якщо виявиться, що газ розпилив хтось із школярів, відповідальність нестимуть батьки».</p>
<ol start="6">
<li>«Напад на пікетувальників турецького посольства в Києві</li>
</ol>
<p>Ведуча: Сутички під посольством Туреччини. Кількадесят людей прийшли сюди, бо вони проти військової операції в Сирії. Анкара наступає третій день. Коли мітингувальники розгорнули плакати під амбасадою звідти повиходили люди, почали ці плакати виривати. Одну з протестувальниць в цей час вдарили по обличчю. Вона каже — це зробив працівник посольства.</p>
<p>Кореспондент: Учасники акції викрикували гасла проти президента Туреччини Реджепа Таїпа Ердогана. Вони протестували проти турецької воєнної операції на півночі Сирії, називаючи її геноцидом курдів. На відео, що його зняв один з протестувальників, видно, як чоловік рве плакати учасників акції і забігає на територію посольства. Одну з учасниць акції ударили в обличчя. Вона твердить: це зробив чоловік, який вийшов з території посольства разом з іншими чоловіками.</p>
<p>Ганна Циба, учасниця акції: Похватали якісь палки: пластикові і залізні із паркомісця, і почали з ними на нас бігти. Мені здавалося, що я стояла в стороні, але мені просто прилетіло в цей момент.</p>
<p>Кореспондент: Ганна розповідає чому вийшла на акцію.</p>
<p>Ганна Циба: Питання глобальне, солідарності. Саме тому я пішла на цю акцію. Тому що я не знаю, як можна спокійно жити, коли чергову війну оголосили в світі. Мені це болить. Я проти геноциду курдів, проти того, що їх ніхто не захищає.</p>
<p>Кореспондент: Речниця патрульної поліції Києва, Яна Нерош, каже: організатори заходу не повідомляли про намір провести акцію. Інцидент коментує так.</p>
<p>Яна Нерош, речниця патрульної поліції Києва: Під час проведення самої акції до однієї із її учасниць вийшли невідомі, вони намагалися забрати з її рук плакат, з яким вона стояла, і так в результаті чого спричинили їй тілесні ушкодження. На даний момент правоохоронці встановлюють всіх учасників конфлікту.</p>
<p>Кореспондент: У посольстві Туреччини слухавку не беруть. У коментарі виданню “Українська правда” посольство повідомило, що сутичка виникла між демонстрантами та громадянами Туреччини, які зверталися в цей час до посольства. У заяві також вказано, що посольство з сумом сприймає цю ситуацію, бо люди вийшли з плакатами, на яких була брудна лайка, а також фізично блокували вхід до посольства. Ганна Циба це заперечує. Каже: стояла мирно на тротуарі».</p>
<ol start="7">
<li>«В українському міністерстві закордонних справ кажуть, уважно стежать за подіями на півночі Сирії</li>
</ol>
<p>Ведуча: В українському міністерстві закордонних справ кажуть, уважно стежать за подіями на півночі Сирії. Суспільному речниця відомства Катерина Зеленко розповіла: припинити страждання народів Сирії неможливо, допоки є держави, які підтримують режим Башара Асада і блокують рішення Ради безпеки ООН.</p>
<p>Катерина Зеленко, речниця міністерства закордонних справ України: Ми, безумовно, беремо до уваги підсумки дискусій з цього питання на закритих консультаціях Ради безпеки і спільну заяву європейських членів Ради безпеки ООН. На жаль, Рада безпеки не змогла знайти спільний знаменник в оцінці згаданих подій. Але що звертає на себе увагу — це гуманітарний акцент на ситуації на півночі країни, необхідності захисту цивільного населення в умовах конфлікту, неухильного дотримання міжнародного гуманітарного права. І всі ці тези, без сумніву, є близькими до позиції нашої держави».</p>
<ol start="8">
<li>«Трамп тиснув на Держдепартамент, щоб звільнити Йованович з посади посла США в Україні</li>
</ol>
<p>Ведуча: Дональд Трамп тиснув на Держдепартамент, тому і довелося поїхати з України, заявила експосол США Марі Йованович. Про це повідомляє видання “Washington Post”. Сьогодні вона свідчила перед Конгресом у справі про імпічмент Дональда Трампа. У травні Йованович відкликали з України на три місяці раніше запланованого терміну. Офіційних пояснень від президента тоді не було. Як писали американські ЗМІ, зокрема «Washington Post», Трамп зробив це тому, що Йованович у відповідь на вимогу його адвоката Джуліані відмовилася неофіційно вплинути на Володимира Зеленського, щоб той посприяв розслідуванню справи, в якій фігурує син колишнього віцепрезидента США Джо Байдена — головного конкурента Трампа на майбутніх виборах».</p>
<ol start="9">
<li>«Станіслава Шевчука поновили на посаді голови Конституційного Суду</li>
</ol>
<p>Ведуча: Станіслава Шевчука поновили на посаді голови Конституційного Суду. Він сам вимагав цього в Окружному адмінсуді. Звільнили Шевчука в травні офіційно за нехтування професійних обов'язків. За даними журналістів-розслідувачів програми “Наші гроші”, частина суддів були незадоволені тим, що на рішення Шевчука має вплив рідний брат. Сам Шевчук цього не коментував. Один із творців української Конституції юрист Віктор Мусіяка раніше назвав звільнення Шевчука катастрофою. Казав, що йому, як фахівцю, немає рівних. Зараз Конституційний Суд очолює Олександр Тупицький».</p>
<ol start="10">
<li>«Бізнесмен Максим Куций очолив Одещину</li>
</ol>
<p>Ведуча: Бізнесмен Максим Куций очолив Одещину. Його нині представив президент. Новоспечений голова облдержадміністрації свого часу працював у Міністерстві внутрішніх справ. До Одеси приїхав з Києва. Йому 36, володіє зокрема інвестиційною компанією. За минулий рік заробив більш як 3,5 мільйонів гривень, йдеться в декларації. Має автомобіль Audi 2011 року та 2 елітні годинники, кожен з яких коштує близько 200 тисяч гривень. Придбав Максим Куций собі й криптовалюти на 2,5 мільйони доларів».</p>
<ol start="11">
<li>«До мечеті в кримському селі Курчі вдерлися російські силовики</li>
</ol>
<p>Ведуча: До мечеті в кримському селі Курчі вдерлися російські силовики. Про це повідомляє “Кримська солідарність”. Спецпризначенці приїхали на двох газелях та броньованому автомобілі, щойно закінчилася п'ятнична молитва. Людей допитували по одному. Ось що розповів потому місцевий житель Мухаммед.</p>
<p>Мухаммед, житель Курчі: Тут були машини зі спецпризначенцями і броньовані машини. Ми трохи запізно прибули, бо вони вже поїхали. Ми спитали в парафіян мечеті. Вони сказали, що поліціянти приїжджали перевірити лічильники і чи зареєстрована земля. Тепер виходить, що наші лічильники будуть перевіряти спецпризначенці в масках з автоматами. Ось такий у нас “Крименерго”».</p>
<ol start="12">
<li>«На залізничному вокзалі показали трейлер нового українського фільму “Поїзд Київ — війна”</li>
</ol>
<p>Ведуча: На залізничному вокзалі показали трейлер нового українського фільму “Поїзд Київ — війна”. Він документальний, розповідає про людей, що прямують до прифонтового міста на Донеччині. Поміж них — жителі окупованих територій, сіл на передовій. Їхні долі поєднуються на кілька годин в одному потязі Київ — Костянтинівка. Люди спілкуються, сперечаються, іноді свяряться, але всі прагнуть миру. Фільм зараз монтують. Показати його цілком хочуть навесні наступного року, розповів режисер Корній Грицюк.</p>
<p>Корній Грицюк, режисер фільму “Поїзд Київ — війна”: Мене вразив момент, коли я побачив родину і в них, всіх трьох, були різні погляли на те, що відбувається в нашій країні. Це родина, вона була з Сумської, здається, області. Мама, папа і син, ну він приблизно, син приблизно нашого віку, ну йому може двадцять, до двадцяти п'яти я думаю. А батьки в нього такі, під п'ятдесят. І тобто, вони втрьох сиділи і вони говорили реально дуже різні речі. Але вони одна родина».</p>
<p>У випуску за 11 жовтня не повідомлялося про такі важливі теми дня:</p>
<p>Суд відправив під арешт водія маршрутки, який спричинив смертельне ДТП в Запоріжжі й утік із лікарні.</p>
<p>У Львові люди пікетували обласне управління поліції за силовий розгін пікету в шахтарській Соснівці проти постачання російського вугілля.</p>
<p>12 жовтня (субота):</p>
<ol>
<li>«В реанімацію забрали чоловіка, котрого збила машина на автоперегонах в Черкасах</li>
</ol>
<p>Ведуча: У реанімацію забрали чоловіка, котрого збила машина на автоперегонах в Черкасах. У лікарні він від минулої неділі і нині йому стало гірше. Дружина травмованого в усьому звинувачує організаторів змагань. Машини ганяли міськими вулицями без дозволу поліції, це підтверджує старший інспектор відомства Олексій Безуглий і заперечують самі організатори.</p>
<p>Кореспондент: Це кадри аварії, яка сталася на автомобільних перегонах у Черкасах 6 жовтня. Одна з машин злетіла з траси і в'їхала в людей. Троє зазнали травм, найтяжчих — Андрій Кіхтенко. Сьогодні Андрія забрали в реанімацію, підозрюють розрив селезінки, розповіла дружина Ірина.</p>
<p>Ірина Вербівська, дружина травмованого: Він був без тями декілька днів, потім уже він, коли прокидається, тобто він спочатку мене не впізнав. Але я не знаю, чи знає він, з ким він розмовляє, чи то я, чи ні.</p>
<p>Кореспондент: Лікар Олександр Хименко каже: Андрій у стабільно тяжкому стані. Коли він повністю відновиться, невідомо.</p>
<p>Ірина Вербівська: До водія ніяких претензій ми не маємо, тому що він учасник змагань, тобто все до організаторів. Я знаю, як проводяться гонки, що потрібно для цього робити, яка повинна бути безпека, тут її не було взагалі і у нас є багато свідків, які бачили, де він стояв саме на момент аварії, він стояв разом з людьми, далеко від огорожі, тобто, ну, він стояв там, де треба було стояти.</p>
<p>Кореспондент: Вимог до організації автомобільних змагань дотрималися повністю, запевняє співорганізатор ралі Андрій Яроменко, усі належні документи мають, дорогу обстежили і відгородили.</p>
<p>Андрій Яроменко, співорганізатор змагань: Ні стрічка, ні турнікет, ні навіть бетонний блок не може зупинити рухаючийся автомобіль. Зупинити може виключно перекриття стаціонарного автодрому, адже, ну, скільки ми можем наставити шин. Елементи безпеки, що були організовані на даному заході, вони були організовані таким чином, щоб людина могла відбігти, відійти, зони вильоту були сплановані.</p>
<p>Кореспондент: Згідно з постановою Кабміну про проведення ралі, треба мати кілька дозволів. Від Автомобільної федерації, міської ради, медичної та пожежної служб, та від поліції. Також організатор має надати


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>
<h3 id="микола-стражеско-1-велике-серце">&ldquo;Микола Стражеско. 1. Велике серце&rdquo;</h3>
<p><img src="https://static.ukrinform.com/photos/2018_12/thumb_files/630_360_1545118306-786.jpg" alt="img">
Укрінформ продовжує серію публікацій мультимедійного циклового проекту &ldquo;КАЛИНОВИЙ К@ТЯГ&rdquo;</p>
<p>Від грудня 1902 р. у Санкт-Петербурзі 26-річний інтерн Микола Стражеско став працювати в фізіологічної лабораторії Імператорського інституту експериментальної медицини. Тему академік І.П.Павлов (1849-1936) здобувачеві не дав, а для початку, наче отой дзен-буддистський патріарх, запропонував ознайомитися з поточними дослідженнями та оволодіти методиками. Більш як три місяці, день у день киянин приходив до лабораторії на дев’яту годину ранку, роздивлявся стелю та йшов собі після 18-ї вечора, коли Іван Петрович їхали додому обідати.</p>
<p>Лише після тривалого тримання на короткій прив’язі учневі виділили тему та собак, потрібних для наукових досліджень. Тим часом І.П.Павлов, наче забув про вихованця, надавши Миколі Дмитровичу повну свободу дій: якщо ти сам собі не можеш дати ради, який ти у біса науковець… Так спливло більше року. Аж раптом у березні 1904 р. усміхнений Іван Петрович навідався до лікаря Стражеско в кімнату і докладно розпитав про те, як просувається… наукова робота. Відтоді як бабця пошепотіла, упродовж двох місяців інтенсивно велася спільна робота. Вирушаючи на літній відпочинок, професор Павлов запропонував М.Д.Стражеску – ні, не спільні вакації на дачі! – а за літо наукову роботу осмислити, написати і на початку вересня 1904 р. зачитати як готову докторську дисертацію. Ні більше і ні менше.</p>
<ul>
<li>Серце не любить, коли ми нервуємо через дрібниці.</li>
</ul>
<p>Спантеличений український інтерн виїхав до Києва і три літніх місяці систематизував матеріал та оформлював наукову роботу. У вересні 1904 р. Микола Стражеско повернувся до Санкт-Петербурга та постав перед ясні очі Івана Петровича, котрий протягом двох тижнів щодня, по дві години, уголос слухав у своєму кабінеті дисертацію “До питання фізіології кишок”, частуючи здобувача, за заведеним звичаєм, гарячим солодким чаєм із житнім хлібом та під українське сало.</p>
<p>У “Спогадах про здоланий шлях. Від сутінків до світла” М.Д.Стражеско наголосив:</p>
<ul>
<li>Робота у Санкт-Петербурзі остаточно, на все життя, зміцнила в мені переконання: без фізіології і біохімії клініцист не лише не здатен займатися науковою роботою, але й не стане зразковим медиком-практиком. Таким чином, в основу вже розвиненої особистої клінічної діяльності я поклав патофізіологічний напрямок, що потім червоною ниткою проходитиме через всі мої роботи і роботи моїх учнів.</li>
</ul>
<p>Коли захист докторської дисертації успішно відбувся, Іван Петрович запропонував талановитому киянину місце в Імператорському інституті експериментальної медицини. Подякувавши за допомогу і пропозицію, Микола Дмитрович чемно відмовився, мотивувавши просто: він – клініцист і мріє працювати в галузі клінічної фізіології під керівництвом свого київського навчателя, професора Образцова. Про велике українське серце – сьогоднішня оповідь.</p>
<hr>
<p>Український терапевт, доктор медицини (1904), професор (1907) Микола Дмитрович Стражеско народився 17 (29) грудня 1876 р. в Одесі, Херсонська губернія у родині відомого в місті правника. За однією з версій, цікаве походження мало саме прізвище вченого. Свого часу його предки оселилися в районі бессарабських містечок Рені і Болград (нині – Одеська область) і родовід вели від мужніх українських козаків прикордонної стражі Задунайської Січі, звідки й узялося оте “страж”, а згодом похідне від нього: Стражеско.</p>
<p>Микола Дмитрович Стражеско</p>
<p>Мати, Анна Анемподистівна Стражеско, дочка знаного російського контр-адмірала німецько-грецького походження Анемподиста Христофоровича фон Вінка (1812-1888), учасника оборони Севастополя, кавалера ордена Св.Георгія IV ступеня, – турбувалася вихованням дітей та плекала в повіті благодійність.Батько, статський радник Дмитро Єгорович Стражеско (?-1910) був сином Георгія Апостоловича Стражеска, чий рід належав до румунської боярської знаті; здавна вони мешкали у фамільному маєтку, в селі Вережени Оргіївского повіту (нині – Теленештський район Молдови). Про ту сім’ю у книзі “Молдовське боярство між Прутом і Дністром” (“Boerimea Moldovei dintre Prut si Nistru”), виданій в 1944 р., згадує історик й краєзнавець Георгій Безвіконний. У 1858 р. Дмитро Стражеско закінчив гімназію в Кишиневі, потім навчався на юридичному відділенні Рішельєвського ліцею в Одесі, служив мировим суддею, а після 1900 р. став директором адміністрації Земського банку у Херсоні, чия діяльність поширювалася на Херсонську, Катеринославську, Таврійську та Бессарабську губернію.</p>
<p>А ось прабабуня за жіночою лінією походила з гетьманського роду Конашевичів – із того самого, що й гетьман Петро Конашевич-Сагайдачний (1570-1622). Такий ось склався яскравий родовід у майбутнього клініциста. Так, історія вчить нас приймати лише прораховані рішення, але трапляються долі, які наче помножують зусилля попередніх сердець.</p>
<hr>
<p>Середню освіту хлопець здобув в Одесі, успішно закінчивши в 1894 р. Рішельєвську гімназію. Що робити далі, Микола знав змалку: він бажав стати лікарем. Проте в ті часи Новоросійський університет в Одесі не мав медичного факультету. Довелося їхати до Києва, де того ж самого року Микола Стражеско вступив до Імператорського університету Св.Володимира. Відтоді Київ став його другим рідним містом, саме сюди знаний лікар повертався за першою нагодою. Тут, у Місті на семи пагорбах, минула велика частина життя видатного вченого і практика медицини.</p>
<p>Учень Решельєвської гімназії</p>
<p>Із відзнакою (сum eximia laude; “з особливою похвалою”) юнак закінчив медичний факультет у 1899 р. Більше того, перспективного фахівця залишили інтерном на університетській кафедрі патології та спеціальної терапії. У січні 1900 р. Микола Стражеско став ще й працювати у терапевтичному відділі Олександрівської міської лікарні (відома киянам Жовтнева лікарня), яке від 1888 р. очолював професор Василь Парменович Образцов (1849-1920); був він не адміністратором-ученим, а справжнім практиком, який під час Російсько-турецької війни 1877-1878 рр. встиг послужити полковим лікарем у Румунії. Університетською кафедрою патології та спеціальної терапії майбутній тесть також завідував.</p>
<p>Варто зауважити, що у 1870-1875 рр. В.П.Образцов отримав вищу медичну освіту в Санкт-Петербурзькій медико-хірургічній академії. Там він слухав лекції лейб-медика, видатного лікаря-терапевта С.П.Боткіна (1832-1889), тож за духом і переконанням упродовж цілого життя залишався вірним послідовником останнього. Багато уваги Василь Парменович Образцов приділяв всебічним об'єктивним дослідженням.</p>
<p>У той час він саме вдосконалював методу виявлення спланхноптозу із глибокої пальпації живота, запропоновану французьким фізіатром Франсом Ґленаром (Frantz Glénard; 1848-1920). Володіючи тактильною чутливістю пальців рук, при пальпації органів черевної порожнини Василь Парменович точно визначав наявність незначних відхилень від норми. Тепер таких умільців називають екстрасенсами і кличуть на різні телевізійні шоу.</p>
<ul>
<li>Лише в обраних Господь вкладає дар читати в серцях інших людей.</li>
</ul>
<hr>
<p>Юний Стражеско</p>
<p>Тим часом новий інтерн (по-нашому – аспірант. - О.Р.) у Василя Парменовича виявився таким як треба: допитливий, спостережливий, працьовитий. Подібні юнаки здебільшого власним розумом до всього доходять. У цьому переконували вчинки, а яскравим підтвердженням став один промовистий факт.</p>
<p>Не відкрию Америку, коли скажу: від вчасно і правильно поставленого діагнозу хворому завжди залежить – помре пацієнт чи житиме. У своїх спогадах про світило медицини “Із бесід із Миколою Дмитровичем Стражеском” історію, що трапилася 5 (17) грудня 1899 р., гарно описав професор медицини Бременського університету Юхим Семенович Брусиловський (1922-?):</p>
<ul>
<li>Більш ніж півстоліття тому, Микола Стражеско, будучи 23-річним інтерном, діагностував тромбоз вінцевої артерії. Діялося це так. Він стояв поряд із секційним столом і спостерігав, як прозектор (по-нашому – помічник професора анатомії, що виготовляє препарати; тепер – патологоанатом. - О.Р.) у морзі витягнув згусток крові із судини. І тоді його навчатель, Василь Парменович Образцов звернув увагу молодого лікаря, приголомшеного від побаченого, саме на чималу ділянку серцевого м’яза, але іншого, більш сірого кольору, зауваживши, що це – некроз (омертвіння). І тоді молодий інтерн вперше зужив інше слово: - “Інфаркт”, що раніше визначалося довгим терміном “закупорення вінцевих артерій серця”.</li>
</ul>
<p>Професору Василю Парминовичу Образцову імпонував цей термін (уперше в світі виголошений його учнем), і він запропонував інтернові накопичити певну кількість спостережень, аби потім узагальнити симптоматику. Кажуть, людське серце – то стріла. Йому завжди потрібно бачити мету, аби щось влучно поцілити.</p>
<p>Забігаючи наперед, скажу таке… Наукові відкриття – матерія тонка, гамузом вони не трапляються. Наступний випадок стався 21 березня (3 квітня) 1908 р., коли старший ординатор М.Д.Стражеско робив обхід у терапевтичній клініці медичного факультету Київського університету Св.Володимира. У той час професор В.П.Образцов у Відні на з'їзді німецьких терапевтів розповідав, як розрізняти коліт і ентерит. 57-річний дебелий залізничник Іван Пишкін, величезного зросту, був, що називається, їхнім пацієнтом. Напередодні, піднімаючись сходами, він відчув сильну задишку. Коли хворого поклали під спостереження, симптоми виявлялися схожі, але обтяжені патологічним диханням Чейн-Стокса та ниткоподібним пульсом. Невдовзі хворий помер, і, очікуючи повернення наставника, Микола Стражеско зберіг препарат його серця з некротизованим міокардом. Після повернення В.П.Образцова з відрядження вирішено було наступного такого хворого уже показати студентам.</p>
<hr>
<p>Професор Василь Образцов, 1910 р.</p>
<p>У сумлінному навчанні та дослідницькій роботі промайнули півтора року. І коли наставник переконався, що інтерн набув потрібних клінічних навичок, професор В.П.Образцов вирішив клопотати та відрядити у 1901 р. Миколу Стражеска на стажування за кордон: Париж, Берлін, Мюнхен. Як допитливий вчений, у Парижі киянин відвідав клініку найбільшого терапевта свого часу, професора кардіології П’єра Потена (Pierre Charles Édouard Potain; 1825-1901), котрий саме випробовував науковий прилад (1903) нідерландського фізіолога Віллема Ейнтховена (Willem Einthoven;1860-1927), здатний реєструвати тонкі струми серцевої діяльності; тепер той апарат відомий як… електрокардіограф.</p>
<p>Затим, у Берліні та Мюнхені, Микола Стражеско практикувався в клініках професорів: відповідно – лікаря-терапевта Ернста фон Лейдена (Ernst von Leyden; 1832-1910), який консультував імператора Олександра III (1894), та фахівця із загальної медицини, свого часу – директора клінічного комплексу “Charité” Ґермана Сенатора (Hermann Senator; 1834-1911).</p>
<p>Окрім того, киянин вивчив бактеріологічні дослідження німецького мікробіолога Роберта Коха (Heinrich Hermann Robert Koch; 1843-1910), за студії туберкульозу нагородженого Нобелівською премією з фізіології і медицини в 1905 р., методи німецького імунолога та бактеріолога, засновника світової хіміотерапії Пауля Ерліха (Paul Ehrlich; 1854-1915), вчився застосувати анілінові барвники для фарбування крові й тканин, а також переймав біохімічні методики в лабораторії німецького біохіміка Отто Ґенріха Варбурґа (Otto Heinrich Warburg; 1883-1970).</p>
<p>Згоден, ці перерахування скажуть купу важливих речей, безперечно, для фахівців. У чому вони особисто мене переконують? Перш ніж стати у 1907-1919 рр. професором Київського жіночого медичного інституту, Микола Стражеско нагромадив колосальний досвід сучасної європейської медицини. Як справжній фахівець, ті досягнення він належним чином оцінив, хоча українського фізіолога засмучували ледь помітні тенденції “відходу від ліжка хворого”, тобто відірваність від нагальних потреб практичної терапії. Під тим кутом зору перевагу Микола Стражеско віддавав не німецькій, глибоко науковій, а французькій – підкреслено практичній, терапевтичній школі.</p>
<ul>
<li>Аби не застудити душу та серце, тягніться до світла і тепла.</li>
</ul>
<hr>
<p>У 1901 р. Микола Стражеско пошлюбив єдину дочку свого наставника – Наталію Василівну Образцову (1878-1938). Медовий місяць виявився коротким. Наступного року, залишивши в Києві молоду дружину, чоловік вирушив на два роки до Санкт-Петербурга – писати докторську дисертацію.</p>
<ul>
<li>І, дай Боже, – кожному з нас знайти того, із ким серце більше не шукає інших!</li>
</ul>
<p>Окремо зупинюся на історії їхнього кохання. Познайомилася пара випадково. Микола Стражеско ходив ще у старшокурсниках Київського університету, тоді як Наталя Образцова була гімназисткою. Одного дня студент зі своїм товаришем крокували вулицею Єлизаветинською (нині – Пушкінська). І на їхніх очах на розі Фундуклеївської (тепер – вул. Богдана Хмельницького) якась дівчина ледь не потрапила під колеса самохідного екіпажу (за іншими джерелами – під копита загону кінної поліції), які Києвом почали бігати від 1897 р.</p>
<p>Блискавично відреагував Микола Стражеско, висмикнувши неуважну незнайомку на хідник. Поставна, струнка, з шикарним волоссям шатенка, одягнена зі смаком, як згодом з’ясувалося, ще й прекрасна співачка, – глибоко запала юнакові в душу. Утім, перебуваючи в шоковому стані, панянка коротко подякувала рятівникові, попросила зупинити візника та поїхала у справах, навіть не відрекомендувавшись… Ні викинути з голови, ні знову зустріти випадково йому не щастило, скільки Микола Стражеско не блукав на самоті вулицею Єлизаветинською, таємно сподіваючись зустріти прекрасну незнайомку.</p>
<p>Не один рік тривожило: спочатку – студента, а потім – інтерна – кохання з першого погляду. Коли юнак майже втратив надію, доля усміхнулася, і він несподівано зустрів дівчину у найнесподіванішому місці – у будинку професора Василя Парменовича Образцова. То була його дочка Наталя. Як стверджував Еріх Марія Ремарк:</p>
<ul>
<li>Ніяких пояснень! Вони надто відгонять вульгарністю. Кохання терпіти не може пояснень – йому потрібні вчинки.</li>
</ul>
<hr>
<p>Оскільки початкуючий лікар жваво цікавився наукою, мав допитливий розум, завжди дотримувався власної точки зору, склав вступні іспити, а ще амбіційно планував захистити докторську дисертацію, професор Образцов відрядив М.Д.Стражеско до пащі лева – до видатного фізіолога І.П.Павлова. Так у грудні 1902 р. українець потрапив у свята святих російської медицини – у стажери фізіологічної лабораторії Імператорського інституту експериментальної медицини, відкритої при Військово-медичній академії в Санкт-Петербурзі.</p>
<p>З огляду на те, що за роки студентства його пріоритетом стала фізіологія, випускник прагнув якомога швидше опинитися в Санкт-Петербурзі, у Військово-медичній академії – у фізіологічної лабораторії Івана Павлова.</p>
<p>Та не все сталося так, як гадалося.</p>
<p>У клініці російського лікаря-терапевта С.П.Боткіна (1832-1889) Микола Дмитрович перших осіб не застав. Як ви збагнули, сам Сергій Петрович та його улюблений учень, професор В’ячеслав Авксентійович Манассеїн (1841-1901), котрий свого часу приїздив на гостини до українського терапевта, професора Київського університету Василя Парменовича Образцова, – померли.</p>
<p>Разом із тим, киянина радо зустріли лише два дорослі сини С.П.Боткіна, професори Сергій Сергійович і Євген Сергійович, котрий через 14 років, як лікар царської сім'ї, відмовився залишити родину Романових і був разом із ними розстріляний у напівпідвальному приміщенні будинку Іпатьєва в Єкатеринбурзі в ніч з 16-го на 17-е липня 1918 р.</p>
<hr>
<p>На правах господарів сини Боткіна влаштували в Інституті експериментальної медицини (ІЕМ) зустріч гостеві з Іваном Петровичем Павловим. Щоправда, час був не зовсім вдалий… Буквально на днях прилетіла новина: професора Павлова вшанували Нобелівською премією – за дослідження функцій головних травних залоз! Тож вчений саме готувався до від'їзду в Стокгольм.</p>
<p>Разом із тим, великий фізіолог коротко зустрівся з українським стажером і зачарував 28-річного Миколу Стражеска простотою спілкування та, водночас, делікатністю. Перший у Російській імперії Нобелівський лауреат не лише не нав’язував власних поглядів, а й залюбки погомонів про… недоліки власної наукової праці, бо ж до вивчення фізіології кишечника у нього… “руки не дійшли”.</p>
<p>Високий такт простого генія і, водночас, скромного творця науки про вищу нервову діяльність, зрештою, фундатора фізіологічної школи у сучасній медицині, – вразили. Ознайомившись із умовами праці в лабораторіях Інституту, Микола Дмитрович попросив академіка І.П.Павлова виступити науковим керівником і надати можливість виконати дослідження саме нерозкритої теми – фізіології кишечника.</p>
<p>Здебільшого люди не знають, чого вони бажають в житті. Бо розум шепоче одне, а серце вимагає інше&hellip; Вибирати потрібно не те, що доцільно, а те, без чого людині не вижити. Інакше через багато десятиліть ми шкодуємо, коли дивимося на нецікаву роботу, нелюбу дружину, прісне життя.</p>
<hr>
<p>Микола Стражеско</p>
<p>Захистивши 30 жовтня 1904 р., офіційно, на засіданні Наукової ради Санкт-Петербурзької військово-медичної академії докторську дисертацію, 28-річний лікар Микола Стражеско на подальші чотири роки обійняв посаду старшого ординатора в терапевтичній клініці Київського університету Св.Володимира (нині – бульвар Шевченка, 17), якою керував тесть. Разом вони працювали до 1918 р. Доволі швидко Микола Дмитрович набув авторитет не тільки у медичних колах, а й невдовзі містяни обрали його депутатом Київської міської думи.</p>
<p>Швидко промайнув час, і в 1908 р. Микола Стражеско отримав вчене звання доцента. Уже на посаді старшого асистента тієї ж клініки він читав курс лекцій на медичному факультеті Імператорського Київського університету, під час яких всіляко висвітлював нагальні проблеми лікування серцево-судинних захворювань. Серед молодих вчених, лікарів та студентів ті лекції набули неабиякої ​​популярності.</p>
<p>У чім полягала нагальна проблема? Діагноз!!!</p>
<p>У ті часи, як ви розумієте, ні сонографії (ультразвукове дослідження, УЗІ), ні рентгену в повітових лікарнях не було. Коли хворий скаржився на біль у животі, його спочатку розрізали, а потім мізкували, що ж із ним не так. Антибіотиків катма, операції супроводжувалися абсцесами, рани загноювалися, а пацієнт сподівався, хіба що, на власний імунітет. Зі своїм наставником в Олександрівській лікарні вони склали фантастичну фахову пару. Якщо Василь Парменович Образцов першим у світі розробив методику діагностування проблем органів черевної порожнини не ножем, а методом глибокої пальпації, то під час закордонного відрядження його учень озброївся в Західній Європі низкою інших, найпередовіших методик – від електрокардіографії до хіміотерапії.</p>
<p>Їхні діагнози, поставлені з використанням новітніх практичних технік, завжди підтверджувалися при розтині. У такий спосіб, на основі розробок київських лікарів, ескулапи всієї Російської імперії дістали можливість не діяти інтуїтивно, як Бог дасть, а науково, промацуючи, простукуючи, співставляючи різні дані. У виконанні В.П.Образцова та Миколи Стражеска основним технічним засобом медицинської діагностики стало вміння прислухатися до хворого, здатність розпізнавати, що саме лікареві каже тіло пацієнта. Пам’ятаєте, як зауважив Блез Паскаль:</p>
<ul>
<li>Серце має докази, яких не знає розум.</li>
</ul>
<hr>
<p>Тим часом у галузі клінічної фізіології Російської імперії існувала ціла купа проблем, які належало негайним чином вирішувати. Зокрема, над ними плідно працювали й українські медики. Як приват-доцент, у 1908-1919 рр. Микола Стражеско викладав у Київському університеті Св.Володимира, але охоче пристав на пропозицію наукового керівника приєднатися до нього, хоча додаткові дослідження відволікали від просування власної теми – дослідження тромбозу коронарних артерій.</p>
<p>У 1909 р. спільно зі своїм наставником, професором Київського університету Василем Парменовичем Образцовим, уперше в світі вони докладно описали клінічну картину тромбозу і поставили прижиттєвий діагноз тромбозу судин серця. В опублікованій ними статті “Симптомологія та діагностика тромбозу вінцевих артерій серця” (1910), уперше в світі розгорнуто описувалися різні клінічні форми інфаркту міокарда та виявлялася його основна патогенетична ланка. Не даремно це обласкало вчених світовим визнанням.</p>
<p>Із року в рік зміцнюючи у науковому світі репутацію, у 1910 р. у Києві М.Д.Стражеско став професором медичної кафедри Вищих жіночих курсів, що в 1916 р. перетворилися на постійний інститут, до чого також енергію, знання та вміння безпосередньо доклав Микола Дмитрович. Навіть вирушаючи ввечері в оперу, удома та в лікарні він, як відповідальний професіонал, залишав записку, зазначаючи ряд і місце або ложу, де сидітиме – про всяк випадок, якщо комусь знадобиться екстрена допомога. У разі потреби білетери з ліхтариками легко відшуковували лікаря в залі.</p>
<p>Власне, у багатьох площинах вони могли слугувати за взірці в галузі сучасної медицини, але ставали носіями глибокої життєвої мудрості. Оскільки професор Василь Парменович Образцов у 1909-1916 рр. викладав у студента Михайла Булгакова на медичному факультеті Київського університету, у 1925 р. в авторському романі “Собаче серце” прозаїк – є така версія! –відтворив педагога в образі… професора Філіппа Філіпповича Преображенського, та й доктора Івана Арнольдовича Борменталя змалював із натури, з Миколи Стражеска.</p>
<ul>
<li>І ви, в присутності двох людей з університетською освітою, дозволяєте собі давати поради космічного масштабу і космічної ж дурості?!</li>
</ul>
<hr>
<p>Ще до Української революції 1917-1920 рр. у пацієнтах Миколи Дмитровича ходила практично вся київська інтелігенція: письменник Михайло Коцюбинський, архітектор Владислав Городецький, актриса Марія Заньковецька, актор Микола Садовський, трохи згодом – поети Максим Рильський та Павло Тичина, інші відомі українці.</p>
<p>Восени 1912 р. Михайло Коцюбинський виписався з Олександрівської лікарні у Києві, якою керував В.П.Образцов, та розповідав у листі до рідних у Чернігів:</p>
<ul>
<li>У лікарні були гарні, приємні люди. Особливо сподобався мені один молодий ще приват-доцент, учень і права рука Василя Парменовича – серйозний, розумний і витриманий, із числа тих молодих людей, про яких думаєш: вони входять в життя впевнено, і залишають по собі гарний і міцний слід.</li>
</ul>
<p>На увазі сонцепоклонник мав, звісно, 35-річного Миколу Стражеска.</p>
<p>Не лише відомі особистості, лікаря Миколу Дмитровича шанували прості кияни. Бо ж до Революції в робочому графіку нащадка румунських бояр щовівторка обов’язково звільнялися години, відведені для прийому малозабезпечених містян – з таких ніхто не брав ані копійки. Це при тому, що гонорари професора Стражеска були в Україні найвищими…</p>
<p>Справа доходила до дивовижних речей. Різного віку і статку пацієнти стверджували, начебто саме спілкування з Миколою Дмитровичем оздоровлювало. Траплялося, котрийсь лікар випише хворому краплі, а рецепт… не діє. Піде тоді нещасний до Стражеска, той випише ту саму мікстуру, а вона… вже лікує – і неборак швидко одужує.</p>
<hr>
<p>Тягнулися до зцілителів люди, відчували їхню виходжувальну силу. У будинку на Великій Підвальній вулиці, 5 (тепер – Ярославів Вал), де тоді у власних квартирах мешкали В.П.Образцов та М.Д.Стражеско, часто збиралися на гостини. Зокрема у помешканні Миколи Дмитровича щонеділі влаштовувалося прийняття чоловік на 20-30: спілкувалися, співали, грали музику і, звичайно, ласували частуванням. Все було, як у кращих будинках Міста на семи пагорбах: сервіз, столове срібло, білі лляні скатертини, вишколена обслуга. Гостей пригощали варениками з вишнями і сиром, запеченими у збитій із яйцями сметані, й добре маринованим у вині, запеченим окостом. Сам же Микола Дмитрович віддавав перевагу паштету зі свинини й печінки з овочами та холодця. Звісно, усі чекали на улюблений десерт Стражеска – горіховий торт із заварним кремом.</p>
<p>Як справжній інтелігент, він не скидався на флюс, повнота якого – лише у медичній площині. Так, наукові праці М.Д.Стражеско абсолютно вільно писав (за потреби) іноземними мовами – англійською, французькою, німецькою. Так, троє його учнів стали академіками, а більш як три десятки – професорами, докторами наук. Утім, подібно до літературного професора Преображенського, Микола Дмитрович добре знався на літературі, театрі (оперу просто обожнював), живописі, сам виявляв неабиякі музичні здібності, а його приватна колекція живопису здавалася зібранням музейного рівня: Ілля Рєпін, Іван Айвазовський, Віктор Васнецов, Василь Полєнов, Василь Суриков, хтось навіть Рубенса на стіні бачив.</p>
<p>(Закінчення буде)</p>
<p>Олександр Рудяченко. Київ


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block; text-align:center;"
     data-ad-layout="in-article"
     data-ad-format="fluid"
     data-ad-client="ca-pub-2730293094729387"
     data-ad-slot="6787193373"></ins>
<script>
     (adsbygoogle = window.adsbygoogle || []).push({});
</script>

</p>


<script async src="https://pagead2.googlesyndication.com/pagead/js/adsbygoogle.js"></script>
<ins class="adsbygoogle"
     style="display:block"
     data-ad-format="autorelaxed"
     data-ad-client="ca-pub-2730293094729387"
     data-ad-slot="5171471751"></ins>
<script>
     (adsbygoogle = window.adsbygoogle || []).push({});
</script>



						
						
						
                    </div>
                    
                    
                    <div class="after-post-tags">


		
                    
                    </div>
                    
                    




                </div>
                
            </div>
        </div>
        
        
    </div>


            </div>
<div class="jumbotron fortags">
	<div class="d-md-flex h-100">
		<div class="col-md-4 transpdark align-self-center text-center h-100">
			<div class="d-md-flex align-items-center justify-content-center h-100">
				<h2 class="d-md-block d-none align-self-center py-1 font-weight-light">Explore <span class="d-none d-md-inline">→</span></h2>
			</div>
		</div>


	</div>
</div>

<footer class="footer">
    <div class="container">
        <div class="row">
            <div class="col-md-6 col-sm-6 text-center text-lg-left">
               m donation charity &copy; Copyright 
            </div>
        </div>
    </div>
</footer>


        </div>


<script src="https://code.jquery.com/jquery-3.4.1.min.js"></script>
    
<script src="https://cdnjs.cloudflare.com/ajax/libs/popper.js/1.14.6/umd/popper.min.js" integrity="sha384-wHAiFfRlMFy6i5SRaxvfOCifBUQy1xHdJ/yoi7FRNXMRBu5WHdZYu1hA6ZOblgut" crossorigin="anonymous"></script>

<script src="https://stackpath.bootstrapcdn.com/bootstrap/4.3.1/js/bootstrap.min.js" integrity="sha384-JjSmVgyd0p3pXB1rRibZUAYoIIy6OrQ6VrjIEaFf/nJGzIxFDsf4x0xIM+B07jRM" crossorigin="anonymous"></script>

<script src="http://charity.a4tv.org/js/mediumish.js"></script>


<script>
var userLang = navigator.language || navigator.userLanguage;

	$("#mymenu").append(' <li class="nav-item"><a class="nav-link" href="http://charity.a4tv.org/news">News</a></li>'); 
	$("#navbar_top").html(' <a href="http://charity.a4tv.org/news">More Rumors➜➜</a>');

</script>


<script type="application/javascript">
var doNotTrack = false;
if (!doNotTrack) {
	(function(i,s,o,g,r,a,m){i['GoogleAnalyticsObject']=r;i[r]=i[r]||function(){
	(i[r].q=i[r].q||[]).push(arguments)},i[r].l=1*new Date();a=s.createElement(o),
	m=s.getElementsByTagName(o)[0];a.async=1;a.src=g;m.parentNode.insertBefore(a,m)
	})(window,document,'script','https://www.google-analytics.com/analytics.js','ga');
	ga('create', 'UA-153100602-3', 'auto');
	
	ga('send', 'pageview');
}
</script>

    </body>
</html>
